گزشتہ کئی سالوں سے مختلف بحران آتے جاتے رہے لیکن حالیہ آٹا ، چینی سمیت دیگر بحران اچانک پید ا ہوئے اور ان پر جے آئی ٹی تشکیل دے دیں گئیں تاکہ عوام کو ریلیف دیا جاسکے دوسری جانب بجلی ، گیس ، پانی سمیت دیگر بلوں میں کئی سو گنا اضافہ کردیا گیا ،صوبائی و وفاقی وزراء نے اپنے اپنے ایوانوں بحران کے ذمہ دار عناصر کو بے نقاب کرنے کے بجائے سب اچھاہے کی رپورٹ پیش کیں ۔ساتھ ہی اورنگزیب کی طرح جواب دیا، حقائق کی ’’قبر ذرا گہری کھودنا!‘‘۔ تاریخی گواہ ہے بقول ماہرین ، مبصرین اور صحافیوں کا کہنا اور لکھنا ہے کہ پگڑی بدل بھائی کی رسم کی آڑ میں نادر شاہ نے محمد شاہ رنگیلا سے کوہِ نور ہیرا حاصل کیا تھا۔12 مئی 1739 کی شام۔ دہلی میں زبردست چہل پہل، شاہجہان آباد میں چراغاں اور لال قلعے میں جشن کا سماں ہے۔ غریبوں میں شربت، پان اور کھانا تقسیم کیا جا رہا ہے، فقیروں، گداؤں کو جھولی بھر بھر کر روپے عطا ہو رہے ہیں۔ آج دربار میں ایرانی بادشاہ نادر شاہ کے سامنے مغلیہ سلطنت کے 13ویں تاجدار محمد شاہ بیٹھے ہیں، لیکن اس وقت ان کے سر پر شاہی تاج نہیں ہے، کیوں نادر شاہ نے ڈھائی ماہ قبل ان سے سلطنت چھین لی تھی۔ 56 دن دہلی میں رہنے کے بعد اب نادر شاہ کے واپس ایران لوٹنے کا وقت آ گیا ہے اور وہ ہندوستان کی باگ ڈور دوبارہ سے محمد شاہ کے حوالے کرنا چاہتا ہے۔نادر شاہ نے صدیوں سے جمع کردہ مغل خزانے میں جھاڑو پھیر دی ہے اور شہر کے تمام امرا و روسا کی جیبیں الٹا لی ہیں، لیکن اسے دہلی کی ایک طوائف نور بائی نے، جس کا ذکر آگے چل کر آئے گا، خفیہ طور پر بتا دیا ہے کہ یہ سب کچھ جو تم نے حاصل کیا ہے، وہ ایسی چیز کے آگے ہیچ ہے جسے محمد شاہ نے اپنی پگڑی میں چھپا رکھا ہے۔ نادر شاہ گھاگ سیاستدان اور گھاٹ گھاٹ کا پانی پیے ہوئے تھا۔ اس موقعے پر وہ چال چلی جسے نہلے پہ دہلا کہا جاتا ہے۔ اس نے محمد شاہ سے کہا، ’’ایران میں رسم چلی آتی ہے کہ بھائی خوشی کے موقعے پر آپس میں پگڑیاں بدل دیتے ہیں، آج سے ہم بھائی بھائی بن گئے ہیں، تو کیوں نہ اسی رسم کا اعادہ کیا جائے؟‘‘ محمد شاہ کے پاس سر جھکانے کے علاوہ کوئی چارہ نہیں تھا۔ نادر شاہ نے اپنی پگڑی اتار کر اس کے سر رکھی، اور اس کی پگڑی اپنے سر، اور یوں دنیا کا مشہور ترین ہیرا کوہِ نور ہندوستان سے نکل کر ایران پہنچ گیا۔رنگیلا بادشاہ)اس ہیرے کے مالک محمد شاہ اپنے پڑدادا اورنگزیب عالمگیر کے دورِ حکومت میں 1702 میں پیدا ہوئے تھے۔ ان کا پیدائشی نام تو روشن اختر تھا، تاہم 29 ستمبر 1719 کو بادشاہ گر سید برادران نے انھیں صرف 17 برس کی عمر میں سلطنت تیموریہ کے تخت پر بٹھانے کے بعد ابوالفتح نصیر الدین روشن اختر محمد شاہ کا خطاب دیا۔ خود ان کا تخلص ’’سدا رنگیلا‘‘ تھا۔ اتنا لمبا نام کون یاد رکھتا، چنانچہ عوام نے دونوں کو ملا کر محمد شاہ رنگیلا کر دیا اور وہ آج تک ہندوستان کے طول و عرض میں اسی نام سے جانے اور مانے جاتے ہیں۔اورنگزیب عالمگیر نے ہندوستان میں ایک خاص قسم کا کٹر اسلام نافذ کر رکھا تھا۔محمد شاہ کی پیدائش کے وقت اورنگزیب عالمگیر نے ہندوستان میں ایک خاص قسم کا کٹر اسلام نافذ کر رکھا تھا اس کا سب سے پہلا نشانہ وہ فنونِ لطیفہ بنے جن کے بارے میں تصور تھا کہ وہ اسلامی اصولوں سے مطابقت نہیں رکھتے۔ اس کی ایک دلچسپ مثال اطالوی سیاح نکولو منوچی نے لکھی ہے۔ وہ کہتے ہیں کہ اورنگزیبی دور میں جب موسیقی پر پابندی لگی تو گویوں اور موسیقاروں کی روٹی روزی بند ہو گئی۔ آخر تنگ آ کر ایک ہزار فنکاروں نے جمعے کے دن دہلی کی جامع مسجد سے ایک جلوس نکالا اور آلات موسیقی کو جنازوں کی شکل میں لے کر روتے پیٹتے گزرنے لگے۔ اورنگزیب نے دیکھا تو حیرت زدہ ہو کر پچھوایا، یہ کس کا جنازہ لیے جا رہے ہو جس کی خاطر اس قدر آہ و بکا کیا جا رہا ہے؟’’ انھوں نے کہا: ‘‘آپ نے موسیقی قتل کر دی ہے اسے دفنانے جا رہے ہیں۔ اورنگزیب نے جواب دیا، ’’قبر ذرا گہری کھودنا!‘‘طبیعیات کا اصول ہے کہ ہر عمل کا ردِ عمل ہوتا ہے۔ یہی اصول تاریخ اور انسانی معاشرت پر بھی لاگو ہوتا ہے کہ جس چیز کو جتنی سختی سے دبایا جائے، وہ اتنی ہی قوت سے ابھر کر سامنے آتی ہے۔ چنانچہ اورنگزیب کے بعد بھی یہی کچھ ہوا اور محمد شاہ کے دور میں وہ تمام فنون پوری آب و تاب سے سامنے آ گئے جو اس سے پہلے دب گئے تھے۔ 	Politics Articles	سب اچھاہے ،حقائق کی قبر ذرا گہری کھودنا
بھارت کے زیر انتظام مقبوضہ وادی کشمیر میں بھارتی ریاستی دہشت گردی کو پانچ ماہ سے اوپر ہوچکے ہیں اور لاک ڈاؤن 178 ویں روز میں داخل ہوچکا ہے۔ ایک طرف کشمیر میں بھارتی مظالم کی کالی راتیں طویل ہورہی ہیں ۔ وزیر اعظم پاکستان ہر پلیٹ فارم پر کشمیریوں کے حق کی بات کرتے ہیں مگر بھارت جو کچھ کررہا ہے اس حقیقت سے بھی منہ نہیں موڑا جا سکتا۔ جناب عمران خان صاحب کی یو این میں کشمیر کے حق میں پرزور مذمتی تقریر تو سب کویاد ہوگی، ہمارے خیال میں بہت سال بعد کشمیر امور پرپاکستانی حکومت کی طرف سے پہلی مرتبہ اتنی طاقتور تقریر کی گئی جس کے بعد یہ سمجھا جانے لگا کہ پاکستان کا کیس ٹھیک ہے اور عدل وانصاف پر مبنی ہے،مگر کشمیر بارے پاکستان کی حکمت عملی میں جان دکھائی نہیں دی اور زبان کلامی باتوں سے بات آگے نہیں بڑھ سکی ۔جس کاخمیازہ کشمیری بھارتی لاک ڈاؤن میں دن رات کاٹ کرکررہے ہیں۔ یاد رکھنا چاہیے کہ عالمی سطح پر جب اس طرح کے کیسز ہوتے ہیں توتاریخیں نہیں دی جاتیں بلکہ عملی اقدام بارے دنیا کو آگاہ کیا جاتا ہے ۔ اقوام متحدہ کی کئی سوقراردادوں میں واضح احکام کے باوجودمودی سرکار نے کشمیر میں بربریت کی انتہا کی ہوئی ہے اور دنیا خاموش تماشائی بنی انسانیت پر بھارتی ظلم سے لطف اندوز ہورہی ہے۔ دوسری جانب پاکستان دنیا بھر میں کشمیریوں کا مقدمہ لڑنے میں کمزور ہوتا نظرآتا ہے، سچ یہ کہ پاکستانی حکومت روڈوں پر پچاس منٹ تک پبلک ٹریفک روکنے اور مختلف شہروں میں صرف سکوتی احتجاج سے آگے کچھ نہیں کر سکی۔ گزشتہ سال اگست میں بھارت کی ہٹلرخصوصیت کی حامل مودی حکومت نے کشمیر کی خصوصی حیثیت ختم کردی تھی جس کے بعد مقبوضہ وادی کو جیل بنا دیا گیاتھا اور بنیادی انسانی ضروریات کے ساتھ انسانی حقوق کو پاؤ کی نوک پر رکھ کر کشمیر میں جبری بندش کا آغاز کر دیا تھا جوکہ اب تک عروج پر ہے اور کوئی کمی نہیں کی گئی ہے۔ اس لاک ڈاؤن کوپانچ ماہ گزرنے کے بعد تاحال کشمیریوں کے ساتھ بھارتی رویہ نرم نہیں ہوا اور تمام انسانی حقوق کی کھلے عالم دھجیاں اڑائی جارہی ہیں۔ کشمیریوں کے لیے ذرائع ابلاغ کے تمام رستے بند کردیے گئے ہیں تاکہ دنیا مظلوم کشمیریوں پر ہونے والے بھارتی ظلم سے بے خبر رہے۔ بھارت کے زیر انتظام کشمیر میں انسانی حقوق کی صورت حال تسلی بخش نہیں ہے جس کی تصدیق یونائٹڈ نائیشن(UN ) کی دوسالہ رپورٹس سے باخوبی لگائی جاسکتی ہے۔ ان رپورٹس میں بتایا گیا ہے کہ بھارت کشمیریوں پر سخت انسانی پابندیاں لگاتا ہے ، سکیورٹی فورسز کے ذریعے طاقت کا بے دریغ استعمال کرتاہے جس سے متعدد بے گنا شہری شہید ہو جاتے ہیں۔ اس حوالے سے سب سے زیادہ کشمیری خواتین بھارتی مظالم کا شکار ہوتی ہیں اور ان خواتین کی مقبوضہ کشمیرمیں انفرادی یا اجتماعی عصمت دری کی جاتی ہے ۔ حال ہی میں شائع ہونے والی کشمیر میڈیا سروس کی رپورٹ کے مطابق بھارتی فوج کے ظلم و بربریت کی وجہ سے کشمیری خواتین بری طرح متاثر ہوئی ہیں ،جس میں ان کی عصمت دری اور نظر بندیوں کی کئی ہزار شکایات ملی موصول ہوئی ہیں،اس کے علاوہ متعدد خواتین کو شہید بھی کیا گیاہے۔ رپورٹ کے مطابق گزرے30 سال میں بھارتی فوج کی ریاستی دہشتگردی میں 2 ہزار 377 خواتین شہید کی گئیں ہیں،جبکہ 11 ہزار175 خواتین کی بھارتی فورسز نے عصمت دری کی، 22 ہزار 910 خواتین ایسی ہیں جو بھارتی جبر کے ہاتھوں بیوہ ہوئیں اور ان کاسارا کنبہ بھارتی سر پھروں نے اجاڑ دیا۔ رپورٹ میں یہ بھی بتایا گیاہے کہ آسیہ اندرابی اور فہمیدہ صوفی سمیت 6 کشمیری خواتین بھارتی جیلوں میں نظربند ہیں۔ جموں و کشمیر کولیشن آف سول سوسائٹی (جے کے سی سی ایس) کے مطابق 2018 سے اب تک 160 کے قریب شہری مارے گئے ہیں، جن کے بارے میں خیال کیا جاتا ہے کہ یہ ایک دہائی میں سب سے زیادہ تعداد ہے۔ پچھلے سال بھی تنازعات سے وابستہ ہلاکتوں کی سب سے زیادہ تعداد 2008 کے بعد ریکارڈ کی گئی تھی، جن میں مسلح گروپوں کے 267 ارکان اور سیکیورٹی فورسز کے 159 اہلکاروں سمیت 586 افراد ہلاک ہوئے تھے،تاہم بھارت کی مرکزی وزارت داخلہ نے دعوی کیا ہے کہ 2 دسمبر2019 تک صرف 37 شہری، 238 دہشت گرد اور 86 سیکیورٹی فورسز کے اہلکار ہلاک ہوئے ہیں۔ جبکہ جے کے سی سی ایس کے مطابق جو160 عام شہری ہلاک ہوئے ہیں، ان میں سے 71 کومبینہ طور پر بھارتی سیکیورٹی فورسز نے تشدد کا نشانہ بنایا اور بعد ازاں انہیں مار دیا گیا، 43 عام شہریوں کومسلح گروہ کے افراد یا نامعلوم افراد نے ہلاک کیا۔ دوسری جانب لائن آف کنٹرول کے اطراف کے علاقوں میں پاکستانی افواج کے ہاتھوں اب تک کسی جانی نقصان کی اطلاعات نہیں ہیں،رپورٹ کے مطابق پاکستان کے زیر انتظام وادی کشمیر جہاں زیادہ تر مظاہرے اور مسلح تصادم ہوتے رہتے ہیں کسی عام شہری کی ہلاکت نہیں ہوئی۔صرف 2019 کے پہلے 3 ماہ میں مبینہ طور پر 21 شہری مسلح گروہوں ،نامعلوم بندوق برداروں اور بھارتی سیکیورٹی فورسز کی گولہ باری سمیت مختلف جرائم پیشہ افراد کے ہاتھوں ہلاک ہوئے ہیں۔ قومی کشمیر کمیٹی کے چیئر مین سید فخر امام نے کہا کہ کشمیر میں کئی ماہ سے کرفیو لگا ہوا ہے جس سے نظام زندگی مفلوج ہو چکا ہے۔ انہوں نے کہا کہ نریندرمودی نے مقبوضہ کشمیر میں سخت ترین لاک ڈاوَن کررکھا ہے جس کی وجہ سے مقبوضہ وادی میں ادویات کی کمی شدت اختیار کرگئی ہے ،ذرائع نقل وحمل اور ہر طرح کے مواصلاتی رابطے منقطع ہیں، کشمیری گھروں میں محصور ہو کر رہ گئے ہیں، قابض بھارتی فوج نے کشمیریوں کے لیے سانس لینا بھی مشکل کردیا ہے، وادی میں کھانے پینے کی چیزوں، ادویات اور دیگر ضرورت کی اشیاء کی شدید قلت پیدا ہوگئی ہے۔ مقبوضہ کشمیر میں لاک ڈاؤن کے باعث کشمیریوں کو شدید مشکلات کا سامنا ہے۔ کرفیو اور پابندیوں کے باعث اب تک مقامی معیشت کو ایک ارب ڈالر کا نقصان ہوچکا ہے جبکہ ہزاروں لوگ بے روزگار ہوچکے ہیں۔ قابض بھارتی فوج نے ضلع پلواما جہاں ایک کشمیری نوجوان نے بھارتی فورسز کے ٹرک کو نشانہ بنایا تھا،جس میں متعدد فوجی ہلاک ہوگئے تھے سمیت کئی علاقوں کا پانچ مہینوں سے سخت محاصرہ کیا ہوا ہے۔ حکام کا کہنا ہے کہ آئے روز گھر گھر تلاشی لی جاتی ہے، اس دوران قابض بھارتی فوج من مانیاں کرتے ہوئے جس کسی نوجوان پر شک ہوتا ہے اسے اٹھا لیا جاتا ہے اور گرفتار کشمیری نوجوانوں کوبعد ازاں فائرنگ کرکے شہید کردیاجاتا ہے۔ کے ایم ایس کی رپورٹ کے مطابق مقبوضہ کشمیر میں بھارتی مظالم کے خلاف کشمیریوں کی مزاحمت بڑھتی جارہی ہے اور وہ پوسٹروں کے ذریعے بھارت مخالف مظاہرے جاری رکھنے پر پْر عزم رہتے ہوئے بھارتی فورسز کے سامنے سینہ سپر ہیں۔ سری نگر اور اس کے نواحی علاقوں میں لگائے گئے پوسٹرز میں کشمیریوں کی جانب سے بھارت کے غیرقانونی اقدامات کے خلاف سول نافرمانی کی اپیل بھی کی گئی ہے اور اس تحریک میں بہت سے کشمیری نوجوان شامل ہورہے ہیں۔ ادھر بھارتی وزارت داخلہ نے کشمیر میں فوج، بحریہ اورفضائیہ کے خصوصی اہلکار بھی تعینات کردیئے ہیں تاکہ کسی بھی ممکنہ سخت احتجاج سے نبٹا جا سکے۔ کشمیر میں جس طرح کے مظالم ڈھائے جارہے ہیں اس پر کشمیر کمیٹی کے چیئرمین نے کہا کہ مقبوضہ کشمیر میں بھارتی لاک ڈاوَن کی مثال دنیا بھر میں نہیں ملتی۔ان کا کہنا تھا کہ یواین(UN) کو مسئلہ کشمیر پر مثبت قدم اٹھاناہوگا ، قراردادوں کی کھلے بندوں خلاف ورزیوں کے باوجو دمودی نے کشمیر میں جو بربریت کی انتہا کی ہوئی ہے اسے روکنا ہوگا۔	Politics Articles	مقبوضہ کشمیر میں تاریخ کا بدترین لاک ڈاؤن !
تبدیلی سرکار کے اقتدار کو سترہ ماہ بیت چکے لیکن تاحال وعدۂ فردہ یا ماضی کے حکمرانوں کی غلطیوں کا بہانہ۔ مہنگائی اور معاشی بدحالی کا عفریت قابو سے باہر، عوام کے صبر کا پیمانہ چھلکنے کو لیکن حکمرانوں کی جانب سے بہتری کی طرف کوئی ایک قدم بھی نہیں۔ اُن کا سارا زور اپوزیشن کو چور، ڈاکو اور کرپٹ ثابت کرنے پر۔ چلیں مان لیا کہ سارے سابقہ حکمران کرپٹ تھے لیکن کیا اُن کے دَور میں آٹا 70 روپے کلو اور چینی 80 روپے کلو تھی۔ کیا اشیائے خورونوش عام عوام کی پہنچ سے دوراُن کا مُنہ چڑا رہی تھیں؟۔ کیا پٹرولیم مصنوعات اور گیس کی یہی قیمتیں تھیں۔ جب خود وزیرِاعظم کہیں کہ اِس تنخواہ میں میرے گھر کا چولہا نہیں جلتا تو عامیوں کا کیا حال ہوگا۔ چور، چور اور ڈاکو، ڈاکو کہنے سے آتشِ شکم کی سیری ممکن نہیں۔ قوم نے کرپشن فری پاکستان کی اُمید میں تحریکِ انصاف کو حقِ حکمرانی بخشا لیکن ٹرانسپیرنسی انٹرنیشنل کی چشم کشا رپورٹ نے سارے خواب چکناچور کر دیئے۔ وزیرِاعظم سوئٹزرلینڈ کے شہر ڈیووس میں عالمی اقتصادی فورم سے خطاب کرتے ہوئے فرما رہے تھے ’’ماضی میں حکمرانوں نے ذاتی مفاد کے لیے اداروں کو تباہ کیا، کرپشن اور مَنی لانڈرنگ کے باعث مہنگائی بڑھی، بڑے بڑے منصوبوں میں کمیشن لی، معیشت کو مصنوعی طور پر کنٹرول کیا اور دنیا سے جھوٹے وعدے کیے‘‘۔دست بستہ عرض ہے کہ گھر کے گندے کپڑے باہر گلی میں نہیں دھوئے جاتے کہ بدنامی ہوتی ہے لیکن آپ نے تو گزشتہ ڈیڑھ سال سے یہی وطیرہ اختیار کر رکھا ہے۔ جب وزیرِاعظم خود اقرار کرے کہ پاکستانی حکمرانوں نے پوری دنیا سے جھوٹے وعدے کیے تو پھر حکمرانوں پر کون اعتبار کرے گا؟۔ اﷲ آپ کو سلامت رکھے، رسمِ دنیا تو یہی کہ آپ کے بعد بھی کسی کو اقتدار نصیب ہوگا۔ کیا اُس وقت اقوامِ عالم کو آپ کا پاکستان کے بارے میں بنایا گیا امیج یاد نہیں ہوگا؟۔ ویسے اطلاعاََ عرض ہے کہ ٹرانسپیرنسی انٹرنیشنل کی سروے رپورٹ یہ ظاہر کر رہی تھی کہ 2018ء کے مقابلے میں 2019ء میں کرپشن زیادہ ہوئی اور پاکستان 117ویں نمبر سے 120 ویں نمبر پر چلا گیا (یہ پورا سال تحریکِ انصاف اور اتحادیوں کی حکومت کا ہے جن کا نعرہ ہی کرپشن فری پاکستان ہے)۔ 2010ء سے 2018ء تک پاکستان کی ریٹنگ متواتر بہتر ہو رہی تھی۔ پہلی مرتبہ ایسا ہوا کہ 2019ء میں پاکستان کی ریٹنگ نیچے آگئی لیکن وزیرِاعظم کا اب بھی دعویٰ کہ اُن کی حکومت شفاف ترین۔ ڈیووس میں پاکستان بریک فاسٹ میٹ میں کاروباری شخصیات سے گفتگو اور امریکی چینل کو انٹرویو دیتے ہوئے وزیرِاعظم نے کہا ’’میری حکومت شفاف ترین ہے۔ حکومت کو گزشتہ ڈیڑھ سال سے میڈیا کی شدید تنقید کا سامنا ہے اِس لیے میں لوگوں کو کہتا ہوں کہ وہ اخبار نہ پڑھیں اور شام کو ٹی وی ٹاک شوز تو ہرگز نہ دیکھیں، سب ٹھیک ہو جائے گا۔ کرپٹ مافیا نہیں چاہتی کہ میری حکومت کامیاب ہو اِس لیے روز نئی افواہ پھیلائی جا رہی ہے‘‘۔ عرض ہے کہ کیا کرپٹ مافیا کا تعلق صرف اپوزیشن سے ہے اور سارا حکمران ٹولہ دودھ کا دُھلا؟۔ پانامہ لیکس میں تو 480 سے زائد نام تھے لیکن گھیرا تنگ ہوا صرف میاں نوازشریف کے خاندان کے گرد۔ چیئرمین نیب یوں تو ہر دوسرے، تیسرے دِن بڑھکیں لگاتے رہتے ہیں، اُنہوں نے پانامہ لیکس کے باقی ناموں پر آنکھیں کیوں بند کر رکھی ہیں۔ وزیرِاعظم صاحب کو یہ نام نظر کیوں نہیں آتے؟۔ ویسے اگر وزیرِاعظم حقیقت سے آنکھیں چرانا بند کر دیں تو اُنہیں اپنے پہلو میں ایسے کئی لوگ نظر آجائیں گے۔ اِس لیے شفاف ترین حکومت کی ’’بڑھک‘‘ تو رہنے ہی دیں۔ ویسے بھی شفافیت کابھانڈا ٹرانسپیرنسی انٹرنیشنل نے بیچ چوراہے پھوڑ دیا۔ رہی میڈیا کی بات تو یہ وہی میڈیا ہے جس کی بدولت آپ وزیرِاعظم ہاؤس تک پہنچنے میں کامیاب ہوئے۔ ماضی( خصوصاََ اکتوبر 2011ء سے 2018ء کے اوائل تک) میں میڈیا کی جتنی حمایت آپ کو حاصل رہی، اُتنی شاید تاریخِ پاکستان میں کسی کے حصّے میں نہیں آئی۔ آپ کی کرشماتی شخصیت کا بُت تراشنے والے میڈیا ہی کے ہاتھ تھے۔ ہمیں یاد ہے کہ آپ کے جلسوں کی گھنٹوں بلکہ پہروں لائیو کوریج ہوا کرتی تھی۔ قوم کو ڈی چوک اسلام آباد کا وہ 126 روزہ دھرنا ابھی تک یاد ہے جب پرنٹ اور الیکٹرانک میڈیاہمہ وقت آپ ہی کے گرد بھنبھناتا رہتا تھا۔ پھر یکایک ایسا کیا ہوا کہ آپ نے اُسی میڈیا کو قابو کرنے کے لیے ہر حربہ آزما ڈالا اور جب کچھ بَن نہ پڑا تو کہہ دیا کہ لوگ اخبار پڑھیں نہ ٹی وی ٹاک شوز دیکھیں۔ ہو سکتا ہے کہ کل کلاں آپ یہ نادرشاہی حکم بھی صادر فرما دیں کہ لوگ ساڑھے تین سال تک اپنے گھروں میں بند ہو کر بیٹھ رہیں اور اگر کوئی زندہ بچ گیا تو اُسے جنت نظیر پاکستان نظر آجائے گا۔ گویا ’’ڈاچی اودوں سُوئے گی جدوں سائیں مر گئے‘‘ (اونٹنی تب بچہ دے گی جب اُس کے مالک مر گئے)۔ حقیقت یہ ہے کہ الیکٹرانک میڈیا کے ’’شرارتی‘‘اینکرز آپ کے ماضی میں دیئے گئے بیانات کے ’’ٹوٹے‘‘ چلا کر آپ کو شرمندہ کرنے کی کوشش کرتے ہیں لیکن اُن احمقوں کو یہ نہیں پتہ کہ آپ کو تو یوٹرن لے لے کر وزیرِاعظم بننے پر فخر ہے (یہ طے ہونا ابھی باقی ہے کہ آپ کو زورآوروں نے وزیرِاعظم بنوایا یا پیرنی کی پھونکوں نے یا پھر یوٹرنوں نے)۔ آپ نے ماضی میں شیخ رشید کو اپنا چپڑاسی تک نہ رکھنے کا اعلان کیا لیکن پھر اُسے ریلوے کی وزارت بھی دے دی۔ چودھری برادران کو چور اور ڈاکو کہااور پھر چودھری پرویزالٰہی کو سپیکر پنجاب اسمبلی بنا دیا۔ ایم کیو ایم کے خلاف ثبوتوں کا بیگ بھر کے عازمِ لندن ہوئے اورآجکل وہ آپ کی اتحادی، وزارتوں کے مزے لوٹتی ہوئی۔ آئی ایم ایف کے پاس جانے سے خودکشی کو بہتر قرار دیا اور پھر اُسی کے آگے زانوئے تلمذتہ کر دیا۔ 100 دنوں میں ملک کی تقدیر بدلنے کا اعلان کرکے یہ کہہ دیا ’’قوم میں صبر نہیں، ابھی تو صرف 390 دن ہوئے ہیں‘‘۔ یہ کہاکہ ایسے لوگوں کا انتخاب کروں گا جو ’’دامن نچوڑ دیں تو فرشتے وضوکریں‘‘ لیکن پھر سارے ریس جیتنے والے ’’گھوڑے‘‘ اکٹھے کر کے کہہ دیا ’’آسمان کے فرشتے کہاں سے لاؤں، انہی سے گزارہ کرنا ہوگا‘‘ یہ آپ کے ایسے یوٹرن تھے جن کی بازگشت اب پرنٹ اور الیکٹرانک میڈیا پر سنائی دیتی ہے، پھر گلہ کیسا؟۔ سیانے کہتے ہیں ’’پہلے تولو، پھر بولولیکن آپ بولتے اور بے تحاشہ بولتے ہیں، تولتے کبھی نہیں۔ آپ کے فرمودات کی ایک طویل فہرست ہے جن میں سے کسی ایک فرمان پر بھی نہ صرف یہ کہ عمل نہیں ہوا بلکہ اُلٹ ہوا۔ اِسی لیے اب ’’الجھاؤہے زمیں سے، جھگڑا ہے آسماں سے‘‘۔ بات کرپشن سے چلی تھی، نکل کسی اور طرف گئی، اب پلٹتے ہیں اصل موضوع کی طرف۔ ٹرانسپیرنسی انٹرنیشنل کی رپورٹ پر ’’ماسی مصیبتے‘‘ کی پریس کانفرنس بہت دلچسپ تھی۔ اُس نے کہا ’’ایسی رپورٹ پر تو صرف قوالی ہی کی جا سکتی ہے‘‘۔ بات تو ماسی مصیبتے نے بڑی پتے کی کہی ہے، اگر وہ پسند کرے تو بڑے میاں، چھوٹے میاں اور ہمنواؤں کو بلا کر قوالی کی محفل سجا لیتے ہیں لیکن یاد رہے کہ قوال زیبِ داستاں کے لیے بات کو بڑھا دیتے ہیں۔ کہیں ایسا نہ ہو کہ قوالی سُن کے طبیعت زیادہ ’’اوازار‘‘ ہوجائے۔ یہ بھی ہو سکتا ہے کہ قوالی کا مشورہ دینے پر ماسی مصیبتے کو اطلاعات کی مشاورت سے ہاتھ دھونے پڑیں کیونکہ کئی تحریکیوں کی رالیں اِس وزارت پر ٹپک رہی ہیں۔ اِس لیے اگر اپوزیشن بغلیں بجا رہی ہے تو بجانے دیں کہ اِسی میں ’’تحریکیوں‘‘ کا بھلا ہے۔ اپنی کانفرنس میں ماسی مصیبتے نے یہ بھی کہا ’’ ٹرانسپیرنسی انٹرنیشنل کی رپورٹ غیرجانبدار نہیں۔ یہ جانبداری اور تعصب کی بنیاد پر تیار کی گئی ہے‘‘۔ عرض ہے کہ ٹرانسپیرنسی انٹرنیشنل کا یہ سروے کسی ایک ملک نہیں، 180 ممالک کے سرویز پر مشتمل ہے جن میں پاکستان بھی ایک ہے۔ اِس رپورٹ میں آٹھ مختلف مستند بین الاقوامی سرویز سے بھی استفادہ کیا گیا ہے۔ اِن سرویز میں سے 5 نے پاکستان کی منفی ریٹنگ کی ہے۔ کیا یہ سارے سرویز ہی غلط ہیں؟۔ ویسے بھی اگر پاکستان کے اندرونی حالات کا جائزہ لیا جائے تو عیاں ہوتا ہے کہ یہ رپورٹ غلط نہیں۔ وفاقی وزارتِ خزانہ نے قومی اسمبلی میں جو رپورٹ پیش کی اُس کے مطابق مہنگائی کی شرح 15 فیصد تک پہنچ گئی۔ سٹیٹ بینک کی رپورٹ کے مطابق دیہاتوں میں مہنگائی کی شرح 19 فیصد ہے۔ اقوامِ متحدہ کے مطابق پاکستان میں آئندہ سال ترقی کی شرح 3.1 فیصد سے کم ہو کر 2.1 فیصد رہ جائے گی۔ نوازلیگ کے ’’کرپٹ‘‘ دَورِ حکومت میں ترقی کی شرح 5.8 فیصد اور مہنگائی کی شرح 3.9 فیصد تھی۔ ۔۔۔۔ اِس سے عیاں ہے کہ پاکستان میں خوشحالی کا تصور ابھی خواب وخیال ہی رہے گا۔ اب سوال پیدا ہوتا ہے کہ کرپٹ کون، وہ جن کے دَور میں لوگوں کو پیٹ بھر کے کھانا نصیب ہوتا تھا یا وہ جن کے صرف ڈیڑھ سالہ دَورِ حکومت میں قوم نانِ جویں کی محتاج ہو گئی۔ وزیرِاعظم تو کہا کرتے تھے کہ اگر مہنگائی ہو تو سمجھ لیں کہ حکمران چور ہیں۔ موجودہ دَور میں تو مہنگائی اپنی ساری حدیں توڑ چکی، پھر کرپٹ کون اور چور کون۔ 	Politics Articles	کرپٹ کون؟
پنجاب و بلوچستا ن میں وزرائے اعلیٰ کی تبدیلی کی لہر میں تیزی آتی جا رہی ہے ۔ بلوچستان کے حوالے سے تو عوام اچھی طرح جانتے ہیں کہ وہاں ہمیشہ غیر مستحکم حکومت رہی ، کسی بھی اتحادی جماعت کا روٹھ جانا ، دراصل صوبائی حکومت کے لئے مشکلات کا سبب بن جاتا ہے۔ روٹھے ، منانے کے عمل میں عوام کے’’ وسیع تر مفاد‘‘ کو دیکھ کر فیصلہ کیا جاتا ہے ۔ صوبہ خیبر پختونخوا میں بھی پی ٹی آئی کے سنیئرز کے درمیان اختلافات ڈھکے چھپے نہیں ، خیبر پختونخوا میں وزیر اعلیٰ کے خلاف ناراض اراکین کا گروپ بن چکا اور وزیراعظم سے ملاقات میں تحفظات کے اظہار کے لئے مختلف میٹنگ و رابطوں کا باقاعدہ آغاز بھی شروع ہوچکاہے۔( گروپ بندی میں سنیئر وزراء کی برطرفی اپوزیشن سیاسی حلقوں کے لئے متوقع و حکمران طبقے کے لئے حیران کن ثابت ہوئی)۔ لیکن اِن ہاؤس تبدیلی کا موقع وہاں کسی بھی شخصیت کے لئے آئیڈیل نہیں ہوگا ، کیونکہ پی ٹی آئی حکومت کے لئے رول ماڈل کا درجہ رکھنے والی صوبائی حکومت میں اعلیٰ سطح کی تبدیلی سے پی ٹی آئی کے بیانئے کو نقصان پہنچے گا ۔ پنجاب عملی طور پر غیر اعلانیہ تقسیم کا شکار ہوتا نظر آرہا ہے ، اختیارات کی تقسیم نے وسیم اکرم پلس حکومت کو شکایت کرنے پر مجبور کردیا ہے ، پی ٹی آئی کے ناراض اراکین کو منانے کا ٹاسک فی الوقت موثر نظر نہیں آرہا ، ( وزیر اعلیٰ بزدار گروپ کی کوششیں جاری ہیں ) خاص طور پر پاکستان مسلم لیگ ق ، پنجاب کے انتظامی معاملات پر اپنا اثر رسوخ بڑھاتے نظر آرہی ہے ۔ گو کہ چودھری بردران ، بالخصوص مونس الہی صراحت کے ساتھ اعلان کرچکے ہیں کہ جب تک پی ٹی آئی انہیں دھکے کر نہیں نکالے گی ، اُس وقت تک ق لیگ ، تحریک انصاف کا ساتھ دے گی ۔ لیکن یہاں ایک نکتہ قابل غور ہے کہ ق لیگ یا تحریک انصاف کے ناراض اراکین کا بیانیہ اتفاق سے یکساں نظر آرہا ہے کہ اُن کا اتحاد یا حمایت عمران خان سے ہے، بزدار حکومت کے پابند نہیں ۔ خاص طور پر ق لیگ کے سنیئر رہنما ء تو واضح طور پر کہہ چکے ہیں کہ وہ بزدار حکومت کے نہیں بلکہ عمران خان کی سپورٹ کے لئے اتحادی بنے۔پنجاب میں تیزی سے کئی سنیئر بیورو کریٹس کی تبدیلیاں ، پنجاب میں عوام کو متاثر کرنے میں کامیابی حاصل نہیں کرپا ئیں، وزیراعلیٰ پنجاب تو خود بھی اظہار کرچکے تھے کہ وہ ’’ ابھی سیکھ رہے ہیں‘‘ ۔ اس لئے کہا نہیں جاسکتا کہ اُن کے سیکھنے کا عمل کب مکمل ہو گا ۔ حکومتی وزرا ئء کے درمیان لفظی گولہ باری و اختلافات اب کھل کر سامنے آچکے ہیں ، اسی طرح پنجاب میں گیڈر سینکھی رکھنے والی شخصیت( علیم خان) جس طرح پنجاب ( اقتدار) کی سیاست سے کنارہ کرائی گئی ، اُس پر سیاسی پنڈتوں نے تشویش کا اظہار کیا ہے ، کیونکہ وفاق حکومت کی جان پنجاب میں ہے۔ اگر پنجاب میں تبدیلی کا عمل ہوا تو وفاق بھی اُس کے مُضر اثرات سے نہیں بچ سکے گا ۔ بلوچستان میں حکمراں جماعت کے درمیان جس طرح کھل کر اختلافات سامنے آئے ، اس سے خدشات جنم لے رہے ہیں کہ آنے والے دنوں میں ہلچل میں اضافہ ہوسکتا ہے ۔ صوبہ بلوچستان جب تک سیاسی طور پر باشعور نہیں ہوتا اور کسی ایک ایسی جماعت کو عوامی مینڈیٹ نہیں ملتا جو حقیقی نمائندگی رکھتی ہو ، بلوچستان میں سیاسی گھمبیر مسائل جنم لیتے رہیں گے ۔ سیاسی انتشار کی وجہ سے صوبے میں دہشت گردی کے خلاف لڑنے والی جنگ بھی متاثر ہو رہی ہے اور انتہا پسندوں کے سہولت کاروں کی سیکورٹی فورسز کے خلاف کاروائیوں سے ملک وقوم کے محافظوں کو قیمتی جانی نقصان پہنچ رہا ہے۔ بلوچستان میں سیاسی ناہمواری کے سبب عوام میں بے چینی کو نمایاں طور پر محسوس کیا جاسکتا ہے۔ قوم پرست جماعتوں کے رہنماؤں کی جانب سے بار بار بلوچستان کے مسائل کے حل کے لئے سنجیدگی کا مظاہرہ کرنے کی ڈیٹ لائن دی جا رہی ہے ۔ بلوچستا ن اس وقت حساس ترین صوبہ ہے کیونکہ عالمی قوتوں کی جانب سے ون بیلٹ ون روڈ کے ابتدائی روٹ کے آپریشنل ہونے کے بعد عالمی تجارتی جنگ میں اضافے کا رجحان دیکھنے میں ملے گا ۔ امریکی نائب وزیر خارجہ ایلس ویلز نے ایک مرتبہ پھر جس طرح سی پیک منصوبے کو نشانہ بنایا ، وہ نہ صرف پاکستان کے داخلی معاملات میں مداخلت ہے بلکہ امریکی عزائم کو بھی ظاہر کرتے ہیں کہ سی پیک منصوبے کو رول بیک کرنے کے لئے پاکستان پر دباؤ ڈالاجا رہا ہے۔ سی پیک منصوبے کا دوسرا مرحلہ شروع ہوچکا ہے اور اس منصوبے ثمرات سے فائدہ اٹھانے کے لئے افغانستان میں امن ناگزیر ہے کیونکہ جب تک افغانستان میں امن نہیں ہوتا ، ون بیلٹ ون روڈ منصوبہ تیزی سے کامیابی کی راہ پر گامزن نہیں ہوسکتا ۔ افغانستان میں افغان مفاہمتی عمل پاکستان میں سیاسی استحکام کے لئے ضروری ہے کیونکہ جب تک مملکت میں سیاسی استحکام نہیں آتا ، اُس وقت تک وطن عزیز کو درپیش مسائل سے نبر الزما ہونے میں دقت کا سامنا رہے گا۔ پنجاب ، بلوچستان ، خیبر پختونخوا میں حکمراں جماعتوں کو اپنے رہنماؤں اور اتحادیوں کی وجہ سے طویل المدتی منصوبوں پر عمل پیرا ہونے میں دشواری کا سامنا ہے۔ صوبہ سندھ کو سیاسی طور پر غیر مستحکم کرنے کی سال بھر کی تمام کوششیں ناکام نظر آتی ہیں۔ پی ٹی آئی، سندھ میں ڈیلیور کرنے میں کامیاب نظر نہیں آتی ، گورنر راج لگانے کی تمام کوششوں کو بھی ناکامی کا سامنا ہوا ۔ اپوزیشن کی جانب سے سندھ میں انتظامی تبدیلی کے لئے پی پی پی فاروڈ بلاک بنانے کی کوششوں کو بھی ناکام رہی،بلکہ پی پی پی نے ایم کیو ایم پاکستان کو ساتھ ملانے کے لئے جس طرح آگے بڑھ کر اسٹروک کھیلا ، وہ گیند باؤنڈری سے باہر گری ، اُس کے بعد پی ٹی آئی و حلیف جماعتوں کو سندھ میں کسی سیاسی تبدیلی کے مشن سے پیچھے ہٹنے میں مجبور کردیا ۔ اس وقت سیاسی صورتحال میں عدم استحکام کی شکار پی ٹی آئی حکومت کو اندرون ِ خانہ دشواریوں کا سامنا ہے ، لیکن یہ پریشان کن اس لئے قرار نہیں دی جاسکتی کیونکہ تمام ریاستی ادارے ایک صفحے پر ہیں اور اس وقت عالمی سیاست میں وزیراعظم کی ذاتی شخصیت نے کئی عالمی رہنماؤں کی بھرپور توجہ حاصل کی ہوئی ہے۔ وزیراعظم ملک میں سیاسی بحران کو حل کرنے میں عجلت یا پریشانی کا شکار نظر نہیں آتے ،کیونکہ وہ اچھی طرح جانتے ہیں کہ کس اتحادی کو کس طرح’’ مطمئن‘‘ کرنا ہے ، اس وقت وزیراعظم نے کئی نامور عالمی رہنماؤں کی صف میں اپنی جگہ بنانے میں قدرے کامیابی حاصل کرچکے ہیں، ان کی بات انٹرنیشنل فورم پر سنی اور عالمی ذرائع ابلاغ کی توجہ حاصل ہوتی ہے ، لیکن پاکستان کے دیرینہ مسائل کو حل کرانے کے لئے انہیں ملکی داخلی سیاسی عدم استحکام کو دور کرنا ہوگا ۔ ملکی سیاسی ڈھانچے کی کمزوری کے سبب پاکستان فعال کردار ادا میں کافی پیچھے نظر آرہا ہے۔ ( نوٹ: کالم تحریک انصاف و وزیر اعظم کے پنجاب ، خیبر پختونخوا میں کئے گئے اقدامات سے قبل تحریر کیا گیا ۔ چونکہ وفاق و صوبائی حکومتوں کا سیاسی منظر نامہ تیزی سے تبدیل ہوتا جارہا ہے اس کے باوجود کالم میں راقم کا اظہاریہ اسی تناظر میں رہا ۔ فرق صرف اتنا ہے کہ اظہاریہ کے شائع ہونے سے قبل تحریک انصاف نے اقدامات کئے ، جب کہ اظہاریہ پہلے ہی لکھا چکا تھا ) 	Politics Articles	وزرائے اعلیٰ کو چیلنجز کا سامنا !
ہمارا ریاستی نظریہ اور حکومتی نظام سب سے اوّل درجہ کا ہے، تعلیمی نظام ہمارا سب سے بہتر ہے، ہمارے ادارے دنیا بھر میں نمبر ون ہیں ، ہم دنیا میں سب سے زیادہ عقلمند اور دانا قوم ہیں ۔ اپنے چار موسموں کا بھی خوب چرچا کرتے ہیں گویا اپنی ہی بنائی دنیا میں اسٹیٹ آف دی آرٹ ہیں لیکن حقیقتِ حال یہ ہے کہ ہمارا کوئی بھی نظریہ سچائی پر مبنی نہیں اور اس کا پرچار بنیادی تعلیمی نصاب سے شروع ہوتا ہے کیونکہ ہمارے تعلیمی اداروں اور معاشرے میں سوال کرنا نہیں سکھایا جاتا۔ جو ہمت کر کے سچ بول لیتا ہے تو وہ غدار اور ملک دشمن ٹہرتا ہے اور جیل اس کا مقدر ٹہرتی ہے۔ ہمارے اصل حکمران ملک کے آئین پر عمل درآمد کرنے کو اپنی خود کشی کرنے کے مترادف قرار دیتے ہیں کیونکہ ریاست کے شہریوں کے لیئے آئین میں درج حقوق دینے سے ان کے مفادات متاثر ہوتے ہیں اور ان کی اجارہ داری ختم ہوتی ہے ۔ اس لیئے قوم کو خود فریبی میں رکھنے کے لیئے اہتمام کیئے جاتے ہیں کبھی مذہب اور کبھی دشمن کا خوف کا استعمال کیا جاتا ہے عوام کے سامنے جواب دہی سے بچنے کے لیئے یہ دو آزمودہ نسخے ہیں جو ابھی تک کامیابی سے استعمال ہو رہے ہیں ۔ جبکہ باز پرس کرنے کی صورت میں غداری اور ملک دشمنی کے فتوے تو ویسے ہی ہمہ وقت تیار پڑے رہتے ہیں ۔ ستر برسوں میں جس نے بھی بنیادی حقوق مانگے اسے مذکورہ سرٹیفیکیٹ اور تمغے دیے گئے مگر حقوق کبھی نہیں مل سکے ۔ اسی باعث ملکِ خداداد بھی دو لخت ہوا لیکن ہم پھر بھی آئینہ میں اپنے آپ کو دیکھنے پر ہرگز تیار نہیں ۔ کیونکہ اس قوم کو شائد اپنے حقوق کی بات کرنے کو انسانی حقوق کی خلاف ورزی کرنا سمجھایا گیا ہے ۔ شائد قوم کو بھی تختہ مشق بننے کے لیئے ہمہ وقت دستیاب رہنا سکھایا گیا ہے ۔ کبھی روٹی کپڑا ور مکان،کبھی صدارتی نظام،کبھی نوّے دن بعد ملک میں شریعت کا نفاذ ،کبھی سب سے پہلے پاکستان کا سات نکاتی ایجنڈا،کبھی ڈاکٹرائن، کبھی نیا پاکستان اور نیو ریاستِ مدینہ لیکن اس کے باوجود قوم پھر بھی مذید تجربات کی چکی میں پسنے کو تیار ہے ۔ انگریز سامراج خود تو چلا گیا لیکن اس قوم کو اپنے نامزد کردہ پیادوں کی غلامی میں دے گیا،اس لیئے قوم کو ابھی حکمتِ عملی کے نام پر غلامی میں رہنے کے فائدے گنوائے جا رہے ہیں اور قوم بھی لبیک کہ رہی ہے شاید کہ غلامی میں رہنے کا بھی اپنا مزہ ہوتا ہے ۔ ہم اس جدید اور ترقی یافتہ دنیا میں بھی پرانے زمانے کے بادشاہوں ، نوابوں اور جاگیرداروں کی طرح اپنی تاریخ خود سے لکھوانے کی کوشش کر رہے ہیں ، جیسا کہ ہم ابھی تک لکھواتے آئے ہیں ۔ کہتے ہیں قدم بڑھاو ہم تمہارے ساتھ ہیں ، لیکن معلوم نہیں کہ ہمارا مخاطب کون ہوتا ہے؟ کیونکہ ہم قوم نہیں ہجوم ہیں لیکن اس تلخ حقیقت کو تسلیم نہیں کرتے کیونکہ ہم قوم بننا ہی نہیں چاہتے،قوم بن گئے تو پھر ہم اپنے مالک خود ہوں گے کوئی دوسرا نہیں؟ ۔ بتایا جاتا ہے کہ صرف ستّر سالوں میں بھی کبھی کوئی ہجوم قوم بنا ہے؟ ۔ قوم بننے کے لیئے تو صدیاں درکار ہوتی ہیں ۔ اسی لیئے قوم کا سارا زور اور توانائیاں گفتار کے غازی بننے پر لگائی گئی ہے، کردار سنوارنے پر نہیں ۔ ہم کنوئیں کے مینڈک کی مانند اپنی الگ سی دنیا میں جی رہے ہیں شائد ہ میں فریب یا دھوکے میں جینا یا پسند کرنا سکھایا یا بتایا ہی نہیں گی یا پھرہمارے زہنوں میں یہ بھر دیا گیا ہے حقائق تسلیم کر لینے سے ہماری خود ساختہ بہادری ختم ہو جائے گی ۔ ہم کبھی سچ نہیں بولیں گے کیونکہ اس کے بعد تو کافی مسائل حل ہو سکتے ہیں اور ہمیں مسائل میں رہ کر جینے کا عادی کر دیا گیا ہے ،ہم سچ اس لیئے بھی کبھی نہیں بولیں گے کیونکہ ہمارے نزدیک دھوکہ دینے اور جھوٹ بولنے میں حکمت اور دانائی پوشیدہ ہے ۔ شاید یہی وجہ ہے کہ ایوبی دورِ حکومت میں بانیِ پاکستان پر تحقیق کرنے کی لگائی جانے والی پابندی آج بھی برقرار ہے ۔ یہاں یہ بھی یاد رہے کہ ملکی تاریخ میں پہلی بار سوال کا جواب نہ دینے یا حکم عدولی کی ابتدا ء سرکاری طور پر آذادی کے فوری بعد اس وقت شروع ہوئی جب ملک کے پہلے سامراجی سپہ سالار نے بانیِ پاکستان کی حکم عدولی کی ۔ گورنر جنرل قائداعظم محمد علی جناح نے پاکستانی فوج کے کمانڈر انچیف جنرل گریسی کو کشمیر کی جانب پیش قدمی کا حکم دیا مگر جنرل گریسی نے یہ حکم ماننے سے انکار کر دیا تھا، جس پر قبائلی لشکر کی کشمیر آمد کے بعد مہاراجہ نے بھارت سے الحاق کا اعلان کردیا جسے بنیاد بنا کر بھارت نے اپنی فوجیں کشمیر میں اُتار دیں اور آج تک ہماری شہ رگ پر بھارت کا قبضہ برقرار ہے ۔ لیکن سرکاری تاریخ دان اس واقع کو محض ایک کہانی کہتے ہیں کیونکہ جیسا پہلے کہا کہ ہ میں آئینہ دیکھا نہیں سکھایا گیا ۔ ستّر برسوں میں اس قوم کو یہی سبق تو سکھایا گیا ہے کہ سامراج کی دی ہوئی کتاب میں جنتا بتایا گیا ہے اسی پر اکتفا کیا جائے اور سوچوں کو لامحدود کرنے کی کوشیش نہ کی جائیں کہ اسی میں ملکی سلامتی پوشیدہ ہے ۔ پوشیدہ اور پردوں میں چھپائے گئے حقائق کو منظرِ عام پر آنے سے روکنے اور اٹھتی سوچوں کی کو ورکنے کے لیئے سامراجی پیادوں کے زریعے بھاری سرمایہ کاری بھی کی گئی جو ابھی بھی جاری ہے اور ان سوچوں اور خیالات کی آبیاری پر کامیاب سرمایہ کاری کی گئی جس باعث قوم حقائق اور سچائیوں سے دور ہوتی چلی گئی شائد کہ قوم کے مزاج میں ہی حقائق سے دور رہنا رچا بسا دیا ہے ۔ مذہبی،سیاسی ،ثقافتی اور معاشرتی نظریات کے اس قدر ٹکڑے اور حصے کر دیئے گئے کہ اب ایک عام آدمی ذہنی طور پر کنفیوز اور بے یقینی کی اذیت ناک کیفیت سے دوچار ہو کر رہ گیا ہے ۔ کون کتنا اچھا مسلمان ہے،کس کا سیاسی نظریہ زیادہ بہتر ہے،ہماری اپنی ثقافت کیا ہے اور معاشرے کے ایک فرد کے طور پر ہماری ذمہ داریاں کیا ہیں ہم سب اس سے لاعلم ہیں ۔ یہ اس کیفیت کا نام ہے جسے عام الفاظ میں غلامانہ معاشرہ کہا جاتا ہے،ظاہر ہے جب ایک خاص منصوبہ بندی کے تحت ملک کے کل بجٹ میں سے محض دو فیصد تعلیم پر خرچ کیا جائے، جس باعث شرعِ خواندگی چالیس فیصد سے بھی کم ہو تو وہاں کیا امید کی جا سکتی ہے کہ معاشرے کے اکثریتی افراد کسی ایک مضبوط اور حقیقی نظریئے کے گرد جمع ہو سکیں ۔ آج بھی ملکِ خداداد میں قومی مذہبی اور معاشرتی نظریات کی بڑی تقسیم کی وہی وجہ ہے جس کا بیج برسوں پہلے بویا گیا اور فصل ابھی تک کاٹی جا رہی ہے ۔ اس سے بڑی بدقسمتی اور کیا ہو گی کہ آئین کی بالا دستی ،سول سمریمیسی کی بات کرنے والے پر عرصہِ حیات ہی تنگ کر دیا جائے اور آئین کی دھجیاں اڑانے والے کو سلامیاں دی جائیں ۔ اداروں کو ان کی حدود مین رہ کر کام کرنے والے کو غدار کہ دیا جائے اور اداروں کو متنازع بنانے والے پھر بھی محبِ وطن ٹہریں ۔ دنیا کے سامنے دھونس اور دھاندلی کے زریعے اقتدار میں آنے والے کو بھر پور تحفظ فراہم کیا جائے اور اس ناجائز عمل پر آواز اٹھانے والوں کو جیلوں میں دال دیا جائے ۔ اس ملک کو ایٹمی طاقت بنانے والے بوڑھے ایٹمی سائنسدان کو گھر میں نظر بند کر دیا جائے،ایٹمی دھماکے کرنے والے کو جلا وطن کر دیا جائے اور دشمن ملک کے وزیرِا عظم سے ملنے کے لیئے ترلے اور اسے بار بار خطوط لکھے جائیں ۔ کشمیر پر معزت خواہانہ رویہ اختیار کرنے والا محب ِ وطن ٹہرے اور اقوامِ متحدہ میں دنیا بھر کے سامنے برہان وانی شہید کو ہیرو کہنے والے کو مودی کے یار ہونے ہونے کا طعنہ ملے ۔ پارلیمننٹ کو مظبوط کرنے کے لیئے بطور صدر اپنے صدارتی اختیارات پارلیمنٹ کو سوپنے والا جیلیں کاٹے اور پارلیمنٹ پر لعنتیں بھیجنے ملک کو لاک ڈاون کرنے عوام کو سول نافرمانی پر اکسانے،چین کے سربراہ کو ملک میں آنے سے روکنے اور سرکاری اداروں پر حملے کروانے والے کو پارلیمنٹ اور ملک کا خیر سمجھا جائے ۔ لیکن سوال اٹھانے والے کو ریاست کا دشمن گردانا جاتا ہے کیونکہ سامراج کی بتائی ہوئی کتاب میں جو یہی سبق لکھا ہے ۔ خواہ سوال کرنے والا کوئی بھی ہو؟۔ تاریخ اٹھا کر دیکھ لیجئے جس جس نے بھی سامراجی کتاب میں بتائے گئے سبق سے روگردانی کرتے ہوئے سوال اٹھائے وہ نشانِ عبرت ہی بنا ہے ۔ خواہ وہ حسین شہید سہر وردی ہوں ، لیاقت علی خان ہوں ، زلفقار علی بھٹو ، ِ محمد خان جونیجو،ِ بے نظیر بھٹو، یوسف رضا گیلانی ہوں ، اکبر بگٹی ہوں ،شاہد خاقان عباسی ہوں یا نواز شریف ہوں ۔ اپنے حقوق کے لیئے سوال اٹھانے والوں کو اب بھی ریاست کے مخالف سمجھا جاتا ہے خواہ وہ علی وزیر ہو،منظور پشتین ہو،محسن داوڑ ہو ،محمود خان اچکزئی ہو،حاصل بزنجو ہو یا رضا ربانی ،اختر مینگل یا عثمان کاکڑ ہوں ۔ یاد رکھئے گاجب تک سامراجی کتاب کو بند نہیں کیا جائے گا اور سوال پوچھنے پر پابندی نہیں ختم ہو گی، اس ملک کے عوام مختلف نظاموں کے لیئے تختہِ مشق بنے رہیں گے اور سامراج کے مفادات کی تکمیل اس کے پیادوں کے زریعے پوری ہوتی رہے گی ۔ (احتشام الحق شامی) 	Politics Articles	سامراجی کتاب کا سبق
پشتون تحفظ موومنٹ کے سربراہ منظور پشتین کی گرفتاری پرواویلامچاہواہے ،حیران کن امریہ ہے کہ اس گرفتاری پرافغان صدراشرف غنی کے پیٹ میں بھی مروڑاٹھاہے اورانہوں نے تمام ترسفارتی آداب کوبالائے طاق رکھتے ہوئے پاکستان کے خلاف بیان داغ دیا اشرف غنی نے کہاکہ میں منظور پشتین اور ان کے ساتھیوں کی گرفتاری کی خبر سے بہت پریشان ہوں۔ میں اس حوالے سے ایمنسٹی انٹرنیشنل کی جانب سے کیے جانے والے اظہار تشویش میں برابر کا شریک ہوں اور ان کی جلد رہائی کا مطالبہ کرتا ہوں۔ اشرف غنی ایک آزادملک کے قانون کے مطابق اپنے ہی شہری کے خلاف کاروائی پرپریشان ہے مگراس کواپنے ملک کی فکرنہیں جہاں لاکھوں پشتونوں کوبغیرکسی جرم کے شہیدکردیاگیا لاکھوں افراد کومعذوراوربے گھرکردیاگیا بغیرکسی قانون اورقاعدے کے رات کی تاریکی میں امریکی ڈرون حملوں میں معصوم بچوں ،خواتین اوربوڑھوں کونشانہ بنایاگیا امریکہ اوراس کے اتحادیوں نے اشرف غنی ،حامدکرزئی جیسے کٹھ پتلیوں کوبتائے بغیرافغانستان میں سینکڑوں آپریشن کیے ،غیرقانونی ٹارچرسیل قائم کیے ،پشتونوں کو بدنام زمانہ گوانتاناموبے جیسے عقوبت خانوں میں ڈال کران سے جانوروں سے بھی بدترسلوک کیا ،اس وقت بھی ہزاروں افغان امریکہ کے ٹارچرسیلوں میں ظلم کی چکی میں پس رہے ہیں مگراشرف غنی کی غیرت نہیں جاگی اشرف غنی کبھی پریشان نہیں ہوا۔ آخرکیوں ؟ اس کیوں کاجواب ہمیں ان سوالات سے ملتاہے جوپاکستان فوج کے شعبہ تعلقات عامہ آئی ایس پی آر کے سابق ڈائریکٹر جنرل میجر جنرل آصف غفور نے گزشتہ سال 29 اپریل کو پشتون تحفظ موومنٹ (پی ٹی ایم) اور اس کے رہنماؤں سے کیے تھے۔ میجر جنرل آصف غفور نے پی ٹی ایم کے رہنماؤں سے پوچھا تھاکہ افغان انٹیلی جنس ادارے این ڈی ایس اور بھارتی ایجنسی را کی جانب سے پی ٹی ایم کو کتنی فنڈنگ دی گئی اور کیوں دی گئی؟پی ٹی ایم کے لوگ بیرون ملک دوروں پر پاکستان مخالف لوگوں سے کیوں ملتے ہیں؟پہلے آپ آپریشن کی حمایت کرتے تھے، بعد میں مخالفت کیوں؟پی ٹی ایم اور ٹی ٹی پی کا بیانیہ ایک جیسا کیوں؟آپ لوگوں کو فوج سے لڑنے کا کہتے ہیں، ٹی ٹی پی آپ کے حق میں بیان کیوں دیتی ہے؟لر و بر کا کیا مقصد ہے؟ آپ پاکستان کا حصہ ہیں یا افغانستان کا؟ ایس پی طاہر داوڑ افغانستان میں شہید ہوئے، حکومت پاکستان افغان حکومت سے بات چیت کر رہی تھی تو آپ کس حیثیت میں (افغان حکومت)سے بات کررہے تھے کہ لاش حکومتی نمائندوں کو نہ دی جائے، آپ نے کس حیثیت میں کہا کہ ان کے قبیلے کو میت دی جائے؟پی ٹی ایم نے ان سوالات کے تاحال جوابات نہیں دیئے ہیں یہ صرف سوالات ہی نہیں ہیں بلکہ ان کے پیچھے سازشوں کے وہ جال ہیں جوملک کے خلاف بچھائے گئے ہیں ہرسوال بتارہاہے کہ پی ٹی ایم کامشن کیاہے اوروہ کس کی ایماء پریہ ساراکھیل کھیل رہی ہے اور اشرف غنی کی پریشانی بھی ان سازشوں کوعیاں کررہی ہے ۔ بات صرف اشرف غنی کی ہی نہیں بلکہ ملک اوربیرون ملک ایک لابی چیخ وپکارکررہی ہے جس سے واضح ہورہاہے کہ ان کاایجنڈہ پختونوں کے حقوق کاتحفظ نہیں بلکہ ریاست پاکستان کے خلاف مذموم سازشیں کرناہے اس لابی کے ساتھ موم بتی مافیابھی شامل ہے جوایک گرفتاری پرسیخ پاہے حالانکہ وہ جانتے ہیں کہ یہ ملک ایک آئین کے تابع ہے جس کے تحت پورانظام چل رہاہے اس کے ساتھ ساتھ ملک کی عدلیہ آزادہے اس عدلیہ نے تاریخی فیصلے کیے ہیں جوعدلیہ ملک کے وزیراعظم کوکھڑ ے کھڑے نااہل کرسکتی ہے جوعدلیہ ملک کے سب سے طاقتورادارے کے سربراہ کی ایکسٹینشن روک سکتی ہے،جوعدلیہ سابق آمرکوپھانسی کی سزادے سکتی ہے اوررجوجج پرویزمشرف کی لاش کوڈی چوک میں لٹکانے کاحکم دے سکتے ہیں ایسی عدلیہ کے ہوتے ہوئے یہ کس طرح سمجھ لیاجائے کہ منظورپشتین کے ساتھ ناانصافی ہوگی ؟ جہاں تک منظورپشتین پرالزامات کاتعلق ہے توپولیس کے مطابق 18 جنوری کو ڈیرہ اسمعیل خان میں سٹی پولیس تھانے میں پی ٹی ایم کے سربراہ کے خلاف مقدمہ درج کیا گیا تھا۔یہ مقدمہ تعزیرات پاکستان کی دفعات 506 (مجرمانہ دھمکیوں کے لیے سزا)، 153 اے(مختلف گروہوں کے درمیان نفرت کا فروغ)، 120 بی(مجرمانہ سازش کی سزا)، 124 (بغاوت) اور 123 اے (ملک کے قیام کی مذمت اور اس کے وقار کو تباہ کرنے کی حمایت) کے تحت درج کیا گیا۔رپورٹ کے مطابق 18 جنوری کو ڈیرہ اسمعیل خان میں منظور پشتین اور دیگر پی ٹی ایم رہنماؤں نے ایک جلسے میں شرکت کی جہاں پی ٹی ایم سربراہ نے مبینہ طور پر کہا کہ 1973 کا آئین بنیادی انسانی حقوق کی خلاف ورزی کی۔ عجیب بات ہے کہ پی ٹی ایم کے لوگ ایک طرف آئین کونہ ماننے کی بات کرتے ہیں تودوسری طرف اس کے دوایم این اے اسی آئین کی پاسداری کاحلف اٹھاکراسمبلی میں بیٹھے ہوئے ہیں یہ منافقت کب تک چلے گی ؟منظورپشتین پاکستانی شہری ہے مگرمظاہرے افغانستان میں ہورہے ہیں منظورکی گرفتاری پاکستان کے قانون کے مطابق ہوئی ہے مگرجرمنی ،فرانس اورامریکہ میں بیٹھے افغانیوں کوتکلیف ہورہی ہے ، ،امریکہ نے سینکڑوں ڈرون حملوں میں قبائلی عوام کوشہیدکیا مگرمجال ہے کہ یہ نام نہادلیڈراس وقت باہرنکلے ہوں بلکہ جب تحریک نفاذشریعت محمدکے سربراہ صوفی محمدکوآئین کونہ ماننے پرگرفتارکیاگیا تواس موم بتی مافیانے خوشی کے شادیانے بجائے ،لال مسجدکے مولاناعبدالعزیزکوآئین نہ ماننے پرنشانہ بنایاگیا تواسی سیکولرزمافیانے اس وقت مطالبہ کیاکہ ان مذہبی شدت پسندوں کومکمل بیخ کنی کی جائے، پختونوں کے حقوق کی تحفظ کانعرہ لگانے والے وہ اس وقت کہاں تھے جب قبائلی علاقوں کے لوگوں کے گلے کٹ رہے تھے اور ان کے سروں سے فٹ بال کھیلا جارہا تھا۔ ؟ دہشت گردی کے پیچھے وردی کازہرآلود نعرہ لگاکرمعصوم پشتونوں کے ذہنوں کوخراب کرنے والوں کویادرکھناچاہیے کہ قبائلی علاقوں میں پاک فوج نے ایک طویل جنگ لڑی ہے وہاں پشتون نہیں صرف دہشت گردمارے گئے ہیں اس کے ساتھ ساتھ ان علاقوں میں فوجی آپریشن کے دوران پاک فوج کے ہزارں نوجوان شہیدہوئے جن میں کراچی کا جوان بھی تھا، سیالکوٹ کا تھا، لیاری، کشمیر، بلوچستان کا بھی تھا،ریاست کسی بھی غیرملکی ایجنڈے اورایجنٹ کے ہاتھوں اپنی قربانیاں ضائع نہیں ہونے دے گی ۔ ایک رپورٹ کے مطابق پی ٹی ایم کوغیرملکی فنڈنگ واضح شواہدموجود ہیں 22 مارچ 2018 کو این ڈی ایس نے انہیں احتجاج جاری رکھنے کے لیے بھاری رقم فراہم کی ،اس کے ساتھ ساتھ اسلام آباد میں سب سے پہلے دھرنے کے لیے بھارتی خفیہ ایجنسی 'را' نے پی ٹی ایم کو معاوضہ فراہم کیا،8 اپریل 2018 کو قندھار میں قائم بھارتی قونصل خانے میں منظور پشتین کا ایک رشتے دارگیا،اوروہاں سے ہدیہ وصول کرکے پاکستان پہنچایا؟ 8 مئی 2018 کو جلال آباد میں قائم بھارتی قونصل خانے نے طورخم میں احتجاجی ریلی کے لیے رقم فراہم کی مگر پی ٹی ایم نے یہ کبھی بھی نہیں بتایاکہ ان کے پاس کتنا پیسہ ہے اور کہاں سے آرہاہے ۔؟ بدقسمتی سے نیشنل ایکشن پلان اور اکیسویں آئینی ترمیم کے ذریعے صرف دینی مدارس اورمذہبی جماعتوں کو نشانے پہ رکھا گیا ہے جس کا نتیجہ ہے کہ مغرب سے مفادات حاصل کرنے والا یہ طبقہ اپنے میڈیائی اور سماجی ومالیاتی اثر ورسوخ کی بنا پر اس جنگ کو اسلام اوردینی اداروں کے خلاف مرکوزومؤثر کرنے پر مصر ہے جس کی وجہ سے پی ٹی ایم جیسی تنظیموں کوموقع ملاکہ وہ اپنامذموم ایجنڈہ آگے بڑھائیں ضرورت اس امرکی ہے کہ نیشنل ایکشن پلان کادائرہ کارآئین پاکستان اورریاست پاکستان کے نہ ماننے والوں تک پھیلایاجائے ۔	Politics Articles	منظورپشتین کی گرفتاری اوراشرف غنی کی پریشانی
پاکستان اسلام کے نام سے معرض وجود میں آیا تھا اور اس کی بنیادوں میں نہ صرف مسلمان مردوں بلکہ ان عزت مآب خواتین کا لہو بھی شامل ہے جنہیں پاک سر زمین پر قدم رکھنے سے قبل ہی شہید کر دیا گیا تھا ۔ سینکڑوں مسلمان عورتوں کی بھارتی سکھوں نے بے حرمتی کی اور کئی واقعات دل ہلا دینے والے ہیں ان میں کئی جوان بچیوں اور خواتین نے اپنی آبرو کو بچانے کیلئے اپنی جانیں اس پاک وطن پر قربان کر دیں۔ تاکہ وہ ان درندہ صفت سکھوں سے اپنے وجود کو ناپاک ہونے سے بچا سکیں۔آج سے 73 سال قبل پاکستان آنے والی خواتین نے ایک آزاد و انصاف پسند ملک کا خواب دیکھا تھا ۔ اور ان ہماری قابل احترام جان لٹانے والی خواتین بھی اسی یقین کے ساتھ اپنی جانیں دی تھیں کہ اسلام کے نام پر بننے والے ملک میں ہماری آبروئیں محفوظ رہیں گیں ۔ آج 73 سالوں سے جس طرح ایک غریب و بے بس عورت کو سر عام برہنہ کیا جا تا ہے ۔ جاگیرداروں اور سرمایہ داروں کے اس دیس میں ایک عورت کی جس طرح پامالی کی جا رہی ہے اس پر تو آسمان بھی روز پھٹتا ہو گا افسوس ایک غریب عورت کی قسمت نہ بدل سکی اسے اسی کی حفاظت کے دعویدار ہی اس کی آبرو کو رعونت وتکبر اور دولت ، اعلیٰ عہدوں کے نشے میں مدہوش اپنے پیروں تلے روز درند ڈالتے ہیں اس پرتو نہ ہمارا قانون حرکت میں آتا ہے اور نہ ایک غریب و لا چار مظلوم بیٹی کو انصاف دلوانے کیلئے ملک کی عدالتیں24 گھنٹے کھلنے کا اعلان کرتی ہیں ۔ حال ہی میں ایک خبر نے ہماری غیرت کو جھنجھوڑ کر رکھ دیا ہے ۔ خانیوال کے نواحی علاقے کے ایک تھانے کے ایس ایچ او نے بس ہوسٹس کو دوستی کرنے سے انکار پر بد سلوکی کا نشانہ بنایا گیا۔ دوستی سے انکار کرنے والی بس ہوسٹس کا تعلق مخدوم پور سے ہے،جس نے کہا کہ ایس ایچ او تھانہ مخدوم پور دوستی کا خواہشمند تھا اور دوستی کرنے کے لیے میسجز بھیجتا تھا۔ فحش میسجز افشا ہونے کے خوف کے باعث ایس ایچ او نے اس کے گھر پر چھاپا مارا ور موبائل قبضے میں لینے کے بعد والدہ کے سامنے لڑکی کو برہنہ کر کے ناچنے پر مجبور کیا۔ لڑکی سے زبردستی برہنہ ڈانس کی مبینہ ویڈیو بھی بنائی۔ ا سکے بعد ایس ایچ او اور دیگر اہلکاروں نے لڑکی کے گھر والوں کو دھمکیاں بھی دیں۔قبل ازیں پیر محل میں ایک ایسا ہی اندوہناک واقعہ پیش آیا تھا کہ انصاف کے لئے آئی ہوئی خاتون کو نیم برہنہ حالت میں 6 گھنٹے تک تھانے میں بٹھائے رکھا اور کچھ بھی نہ ہو سکا ۔ تھانہ کلچر بدلنے کے دعوے بھی دھرے کے دھرے رہ گئے ۔ پولیس نظام وہی فرسودہ اور امیر کے گھر کی لونڈی ہی بنا ہوا ہے جس میں غریبوں کے لئے سوائے ذلت ، تحقیر و تذلیل کے سوا کچھ نہیں۔اس میں کسی حد تک شہریوں کی بھی ذمہ داری بنتی ہے۔ جب کسی کے ساتھ کوئی زیادتی ہوتی ہے تو اہل علاقہ گھروں میں دبکے بیٹھے رہتے ہیں۔ ظلم کے مقابلے میں بالکل باہر نہیں نکلتے۔ شہر کے لوگوں، امام مسجد، دینی مدارس، اساتذہ، انسانی حقوق کی تنظیموں کو کردار ادا کرنا چاہئے۔ ہر تیسرے دن کسی نہ کسی شہر سے ایسی خبریں آتی رہتی ہیں کہ اثرورسوخ تعلقات، پیسہ یا رشوت ستانی کی وجہ سے پولیس افسران اس طرح کا ظلم کرنے والوں کو کچھ نہیں کہتے۔کسی غریب سے کوئی چھوٹا موٹا جرم سرزد ہوجائے تواسے اتنا بڑھا چڑھاکر پیش کیا جاتا ہے کہ وہ سزا سے کسی طور بچ نہیں پاتا۔ انہیں فوری گرفتار کرکے پہلے تو تھانے میں خوب تشدد کیا جاتا ہے اور پھر ناکردہ جرم قبول کرواکر کچہری میں پیش کردیا جاتا ہے۔ نتیجتاً عدالت بھی سرسری سماعت کے فوری بعد سزا سناکر غریب کو سلاخوں کے پیچھے دھکیل دینے کا فرمان جاری کردیتی ہے۔ عام طور پرغریب کو معلوم ہی نہیں ہوپاتا کہ اسے کس جرم کی سزا دی جاری ہے۔ دوسری طرف کوئی دولت مندیا اثر ورسوخ والا شخص کوئی جرم کرتا ہے تو اول تو اس پر ہاتھ ہی نہیں ڈالا جاتا کیونکہ پولیس سے لے کر بڑوں بڑوں تک اس کی رسائی ہوتی ہے۔ دولت کو پانی کی طرح بہا کر وہ خود کو محفوظ و مامون رکھتا ہے۔غریب اور متوسط طبقات کے لوگ ہمیشہ مشکلات و مصائب کا شکار رہتے ہیں۔ ہر کام کیلئے انہیں یا تو اپنے اعلیٰ افسران کی خوشامد کرنی پڑتی ہے یا پھر لمبی لمبی قطاروں میں اسی طرح کھڑے ہوکر اپنی باری کا انتظا ر کرنا پڑتا ہے۔ ایسا معلوم ہوتا ہے کہ ان لوگوں کے نصیب میں کوئی سکھ چین نہیں، شاید انہیں زندگی بھر دکھ ہی اٹھانا ہے۔ آخر ہمارے معاشرے میں غریبوں کیلئے ہر چیز اتنی مشکل کیوں ہے ۔ حالانکہ ملک میں اکثریت غریبوں کی ہے جن میں سے بہت سے خط غربت سے بھی نیچے زندگی بسر کرنے پر مجبور ہیں۔ انہیں تو دو وقت کی روٹی بھی میسر نہیں، محسوس یوں ہوتا ہے کہ غریبوں کو شہری کہلانے کا حق ہی نہیں کیونکہ تمام تر سہولتیں اور آسانیاں صرف اور صرف دولت مندوں کیلئے ہیں۔ ہم اپنے ملک کو فلاحی ریاست کیوں نہیں بناسکتے ۔عوام کو ظالموں کی پہنچ سے دور رکھنے کی جو بنیادی ذمے داری پولیس کو سونپی گئی تھی اس کا نشان تک نہیں ملتا۔ تھانوں میں بالخصوص اور پولیس کے نظام میں بالعموم کوئی تبدیلی نظر نہیں آئی۔ تھانوں میں ملزمان کو بہیمانہ تشدد کا نشانہ بنانے پر پابندی لگانے کے مطالبے کی قرارداد پنجاب اسمبلی میں جمع کروائی گئی تھی مگر بے سود۔ قرارداد کے متن میں کہا گیا تھا کہ پنجاب میں دوران حراست ملزمان کی ہلاکتوں کے واقعات میں مسلسل اضافہ ہو رہا ہے ،ایک سال کے دوران پنجاب میں 7شہری پولیس تھانوں میں دوران حراست ہلاک ہو چکے ہیں صوبے کے اندر پولیس نے اپنی نجی ٹارچر سیل بھی بنائے ہیں،نجی ٹارچر سیل میں ملزمان پر بہیمانہ تشدد کیا جاتا ہے.قرارداد میں مطالبہ کیا گیا کہ پولیس تھانوں میں ملزمان کو جانوروں کی طرح تشدد کا نشانہ بنانے پر پابندی لگائی جائے ،پولیس تھانوں میں ملزمان سے تفتیش کا طریقہ بھی تبدیل کیا جائے ،ملزمان سے تفتیش متعلقہ پولیس اسٹیشن کے سینئر زافسران کی موجودگی میں کی جائے ،پولیس اسٹیشن میں گالم گلوچ اور تضحیک آمیز انداز میں گفتگو پر مکمل پابندی لگائی جائے ،پنجاب کے تمام پولیس افسران اور اہلکاروں کی تربیتی ورکشاپ منعقد کی جائیں . نئے پاکستان میں بھی پولیس نہ بدل سکی، دوران تفتیش پولیس کی جانب سے ملزمان پر تشدد کیا جاتا ہے جس سے ان کی موت ہو جاتی ہے، آئی جی پنجاب انکوائری کا حکم دیتے ہیں لیکن انکوائری کی رپورٹ نہیں آتی، گزشتہ 3 ماہ کے دوران پولیس حراست میں 5 افراد جاں بحق ہو چکے ہیں۔اے ٹی ایم کارڈ چوری کرنے والا صلاح الدین بھی دوران تفتیش جاں بحق ہوا۔آئی جی پنجاب کی جانب سے صوبے کے تمام 722پولیس اسٹیشنز کی حوالات میں چوبیس گھنٹوں کے اندر سی سی ٹی وی کیمرے لگانے کا حکم دیا گیا تھا اس کے باوجود ملزمان پر تشدد کے واقعات سامنے آ رہے ہیں۔ یہاں سوال یہ اٹھتا ہے کہ پا کستان کا آئین تمام شہریوں کے قانونی طور پر مساوی ہونے کی یقین دہانی کراتا ہے۔لیکن کیا حقیقت میں ملک کا ہر شہری قانون کی نظر میں برابر ہے؟۔ 	Politics Articles	نئے پاکستان میں تھانہ کلچر نہ بدل سکا
راشٹریہ سویم سیوک سنگھ کی سوچ و فکر، مقاصد و عزائم، اس کے لٹریچر اور کارگزاریوں سے واضح ہے، اس گروہ کی سرگرمیاں بھی کسی سے ڈھکی چھپی نہیں، آر ایس ایس اپنی پرتشدد کاروائیوں کی بنا پر بھارتی سرکار کی جانب سے متعدد بار زیر پابندی رہ چکی ہے، گاندھی جی کے قاتل ناتھو رام گاڈسے جسے بھارتیہ جنتا پارٹی کی سرکردہ رہنما پرگیہ سنگھ ٹھاکر نے نہ صرف دیش بھکت بلکہ ہیرو بھی قرار دیا اور اس کے باوجود پرگیہ سنگھ ٹھاکر کو دفاعی کمیٹی کا ممبر بنادینے کا مطلب صاف ہے کہ وہ دن گئے جب بھارت پر گاندھی جی، اس کا فکر و فلسفہ اور اس کی پارٹی کا اثر تھا لیکن آج کے بھارت میں گاندھی جی کے فلسفہ عدم تشدد کے برعکس نفرتوں، تقسیم در تقسیم، تشدد برائے تشدد پر مبنی سوچ و فکر پھیلانے والوں کا طوطی بولتا ہے، بھارتیہ جنتا پارٹی نے بالخصوص آر ایس ایس و دیگر سنگھ پریوار گروہوں کے بطن سے 1980 میں جنم لیا تو آر ایس ایس کے نظریہ ہندوتوا کے مطابق ہندو یونٹی کا نعرہ لگایا لیکن اس جماعت کا یہ نعرہ و نظریہ اس قدر پست خیالی پہ مبنی تھا کہ ان کے نزدیک ہندو اتحاد کے لیے مسلمان، سکھ و عیسائیوں سے نفرت کرنا ضروری تھا اس کے علاوہ آج سائنس و ٹیکنالوجی کے دور میں دو ہزار سال پرانے قدیم اصولوں کی بنیاد پہ ریاست کے نظام کو چلانے کے لیے پہلے سے پسے ہوے دلتوں کو مزید ظلم و جبر کی چکی میں پیسنا اور مسلمانوں و عیسائیوں کو بھارت سے باہر نکالنے جیسے خیالات کا فروغ کیا، اپنے وجود کے ساتھ ہی بی جے پی نے نفرتوں کو فروغ دینا شروع کردیا اور اس ضمن میں تین اسکیموں کا عملی پرچار کیا جو بھارتیوں کو تقسیم در تقسیم کرنے کے لیے کافی ثابت ہوئیں، سب سے پہلے بی جے پی نے ''اک ماتا یجنا'' کی اسکیم کا آغاز کیا جسکے تحت بھارت کے ایک کونے سے دوسرے کونے تک یاترا کی گئی جس میں ہزاروں کی تعداد میں وشوا ہندو پریشد و آر ایس ایس کے شدت پسندوں نے شرکت یقینی بنائی اور بھارت ماتا کی پوجا کی اس اسکیم کے مطابق اس نظریہ کا پرچار کیا گیا کہ جو بھارت ماتا کی پوجا کا منکر ہے وہ ہندووں اور ہندو مذہب کا دشمن ہے، مسلمان و عیسائی ایک خدا پہ یقین رکھتے ہیں وہ بھارت ماتا کو بطور خدائی روپ کسی طور بھی قبول نہیں کرسکتے تھے یوں بی جے پی کا پہلا تیر نشانے پہ لگا اور مذہبی تفاوت ابھارنے میں کامیاب ہوگئی، اسی کے ساتھ دوسری طرف بی جے پی نے ایک اور اسکیم ''رتھ یاترا'' کا پروگرام بنایا جس میں ارجن و دیگر ہندو بادشاہوں کا چیریاٹ بناکر اس بات کو فروغ دیا کہ یہ بادشاہ خدا کا روپ تھے اور ہندووں کی مقدس و مذہبی جنگ کے قافلے کے نمونے کی صورت سومناتھ سے یاترا کا آغاز کرکے ایودھیا پہ اختتام کیا، یاترا کے آغاز سے ہی ایل کے ایڈوانی جو کہ ارجن کا کردار ادا کررہے تھے و دیگر بی جے پی رہنماوں نے مسلمانوں کے خلاف اشتعال انگیزی کی اور شدت پسندی کو فروغ دیا تو ساتھ ہی یاترا میں شامل آر ایس ایس و ویشوا ہندو پریشد کے کارکنوں نے مسلمانوں پر حملے شروع کردئیے جس کے نتیجے میں متعدد ہندو مسلم تصادم ہوے، نامور بھارتی مورخ کے این پنیکر KN Panikkar کے مطابق اس یاترا کے اختتام تک کل 116 فسادات ہوے جن میں سرکاری اعداد و شمار کے مطابق 564 افراد مارے گئے جبکہ غیرسرکاری اعداد و شمار کے مطابق یہ تعداد اس سے کئی گنا زیادہ ہے، رہی سہی کسر بی جے پی کی تیسری اسکیم رام جنم بھومی کی آڑ میں تاریخی بابری مسجد کی جگہ رام مندر بنانے اور بابری مسجد کو تباہ کرنے کی اسکیم نے پوری کردی جس کے نتیجے میں پورا ہندوستان فسادات کی لپیٹ میں آگیا اور ہزاروں افراد جان سے گئے، غیرمعمولی معاشی نقصان ہوا اور بھارت میں نفرتوں کی پختہ دیوار قائم ہوگئی لیکن صورتحال کے پیش نظر بی جے پی کے متشدد عزائم کو بھانپ کر نرسمہا راو نے دانشمندانہ طور پر 1991 میں پارلیمنٹ سے تحفظ مذہبی مقامات کا قانون منظور کروالیا جس سے بی جے پی کو اپنے عزائم میں مزید کامیابی سمیٹنے میں رکاوٹ درپیش آگئی، راشٹریہ سویم سیوک سنگھ کی سوچ و فکر، مقاصد و عزائم، اس کے لٹریچر اور کارگزاریوں سے واضح ہے، اس گروہ کی سرگرمیاں بھی کسی سے ڈھکی چھپی نہیں، آر ایس ایس اپنی پرتشدد کاروائیوں کی بنا پر بھارتی سرکار کی جانب سے متعدد بار زیر پابندی رہ چکی ہے، گاندھی جی کے قاتل ناتھو رام گاڈسے جسے بھارتیہ جنتا پارٹی کی سرکردہ رہنما پرگیہ سنگھ ٹھاکر نے نہ صرف دیش بھکت بلکہ ہیرو بھی قرار دیا اور اس کے باوجود پرگیہ سنگھ ٹھاکر کو دفاعی کمیٹی کا ممبر بنادینے کا مطلب صاف ہے کہ وہ دن گئے جب بھارت پر گاندھی جی، اس کا فکر و فلسفہ اور اس کی پارٹی کا اثر تھا لیکن آج کے بھارت میں گاندھی جی کے فلسفہ عدم تشدد کے برعکس نفرتوں، تقسیم در تقسیم، تشدد برائے تشدد پر مبنی سوچ و فکر پھیلانے والوں کا طوطی بولتا ہے، بھارتیہ جنتا پارٹی نے بالخصوص آر ایس ایس و دیگر سنگھ پریوار گروہوں کے بطن سے 1980 میں جنم لیا تو آر ایس ایس کے نظریہ ہندوتوا کے مطابق ہندو یونٹی کا نعرہ لگایا لیکن اس جماعت کا یہ نعرہ و نظریہ اس قدر پست خیالی پہ مبنی تھا کہ ان کے نزدیک ہندو اتحاد کے لیے مسلمان، سکھ و عیسائیوں سے نفرت کرنا ضروری تھا اس کے علاوہ آج سائنس و ٹیکنالوجی کے دور میں دو ہزار سال پرانے قدیم اصولوں کی بنیاد پہ ریاست کے نظام کو چلانے کے لیے پہلے سے پسے ہوے دلتوں کو مزید ظلم و جبر کی چکی میں پیسنا اور مسلمانوں و عیسائیوں کو بھارت سے باہر نکالنے جیسے خیالات کا فروغ کیا، اپنے وجود کے ساتھ ہی بی جے پی نے نفرتوں کو فروغ دینا شروع کردیا اور اس ضمن میں تین اسکیموں کا عملی پرچار کیا جو بھارتیوں کو تقسیم در تقسیم کرنے کے لیے کافی ثابت ہوئیں، سب سے پہلے بی جے پی نے ''اک ماتا یجنا'' کی اسکیم کا آغاز کیا جسکے تحت بھارت کے ایک کونے سے دوسرے کونے تک یاترا کی گئی جس میں ہزاروں کی تعداد میں وشوا ہندو پریشد و آر ایس ایس کے شدت پسندوں نے شرکت یقینی بنائی اور بھارت ماتا کی پوجا کی اس اسکیم کے مطابق اس نظریہ کا پرچار کیا گیا کہ جو بھارت ماتا کی پوجا کا منکر ہے وہ ہندووں اور ہندو مذہب کا دشمن ہے، مسلمان و عیسائی ایک خدا پہ یقین رکھتے ہیں وہ بھارت ماتا کو بطور خدائی روپ کسی طور بھی قبول نہیں کرسکتے تھے یوں بی جے پی کا پہلا تیر نشانے پہ لگا اور مذہبی تفاوت ابھارنے میں کامیاب ہوگئی، اسی کے ساتھ دوسری طرف بی جے پی نے ایک اور اسکیم ''رتھ یاترا'' کا پروگرام بنایا جس میں ارجن و دیگر ہندو بادشاہوں کا چیریاٹ بناکر اس بات کو فروغ دیا کہ یہ بادشاہ خدا کا روپ تھے اور ہندووں کی مقدس و مذہبی جنگ کے قافلے کے نمونے کی صورت سومناتھ سے یاترا کا آغاز کرکے ایودھیا پہ اختتام کیا، یاترا کے آغاز سے ہی ایل کے ایڈوانی جو کہ ارجن کا کردار ادا کررہے تھے و دیگر بی جے پی رہنماوں نے مسلمانوں کے خلاف اشتعال انگیزی کی اور شدت پسندی کو فروغ دیا تو ساتھ ہی یاترا میں شامل آر ایس ایس و ویشوا ہندو پریشد کے کارکنوں نے مسلمانوں پر حملے شروع کردئیے جس کے نتیجے میں متعدد ہندو مسلم تصادم ہوے، نامور بھارتی مورخ کے این پنیکر KN Panikkar کے مطابق اس یاترا کے اختتام تک کل 116 فسادات ہوے جن میں سرکاری اعداد و شمار کے مطابق 564 افراد مارے گئے جبکہ غیرسرکاری اعداد و شمار کے مطابق یہ تعداد اس سے کئی گنا زیادہ ہے، رہی سہی کسر بی جے پی کی تیسری اسکیم رام جنم بھومی کی آڑ میں تاریخی بابری مسجد کی جگہ رام مندر بنانے اور بابری مسجد کو تباہ کرنے کی اسکیم نے پوری کردی جس کے نتیجے میں پورا ہندوستان فسادات کی لپیٹ میں آگیا اور ہزاروں افراد جان سے گئے، غیرمعمولی معاشی نقصان ہوا اور بھارت میں نفرتوں کی پختہ دیوار قائم ہوگئی لیکن صورتحال کے پیش نظر بی جے پی کے متشدد عزائم کو بھانپ کر نرسمہا راو نے دانشمندانہ طور پر 1991 میں پارلیمنٹ سے تحفظ مذہبی مقامات کا قانون منظور کروالیا جس سے بی جے پی کو اپنے عزائم میں مزید کامیابی سمیٹنے میں رکاوٹ درپیش آگئی، لیکن 1999 میں اقتدار میں آکر ایک بار پھر بی جے پی نے بھارت کو ہندو راشٹر بنانے کے عمل کو تیز کردیا، مرلی منوہر نے تعلیم کی وزارت کا قلمدان سنبھالتے ہی ٹیکسٹ بک بورڈ، تحقیقی و دیگر اہم پوزیشنوں پر شدت پسند ہندو بٹھا دئیے جس نے بھارت کے تعلیمی ڈھانچہ کو ہندوتوا نظریہ کے مطابق قائم کردیا جس سے اس نسل کو تو کوئی فرق نہ پڑا جنہوں نے یا تو براہ راست آزادی کے لیے قربانیاں دیں یا دیکھیں یا وہ جنہوں نے اپنے بزرگوں سے یہ باتیں سنیں لیکن نسل نو اس زہر کا شکار ہوگئی اور آج بھارت جل رہا ہے، 2002 میں مودی کی حکومت میں گجرات میں ہزارہا مسلمان شہید کردئیے گئے اور لاکھوں کو گھر بار چھوڑنے پہ مجبور کردیا گیا، ہونا تو یہ چاہئے تھا کہ بی جے پی مودی سے سنگین بدانتظامی، نااہلی و کوتاہی پہ سوال کرتی لیکن الٹا نریندر مودی کو ہیرو کے طور پر جانا جانے لگا جسے انعام کے طور پر 2014 میں بھارت کا وزیراعظم بنادیا گیا، جس نے اقتدار میں آنے کے بعد بھارت کو ہندو راشٹر بنانے پہ تیزی سے عمل شروع کردیا۔ مودی، امیت شاہ اور اجیت دوول کی تکون نے بھارت کے جلنے میں کوئی کسر نہ چھوڑی، پہلے گائے ماتا اور جے شری رام نعرے کی آڑ میں مسلمانوں و عیسائیوں پہ خوب ظلم کے پہاڑ توڑے اور اب CAA اور NRC جیسے کالے قوانین کے زریعے سیکیولر بھارت کو دنیا میں شدت پسند ہندو دیش کے طور پر مشہور کردیا ہے، کانگریس دور میں دنیا کا سب سے تیز معاشی ترقی کرتے بھارت کی معیشت کے پہیے کو مودی سرکار کے طلوع ہوتے ہی بریک لگنا شروع ہوئی کیونکہ کوئی بھی ملک نفرت کے اصولوں پہ رہ کر ترقی تو دور زیادہ عرصے تک اپنا وجود بھی قائم نہیں رکھ سکتا یہی وجہ ہے کہ آج کے بھارت میں بیروزگاری تاریخ کی بلند ترین سطح پہ پہنچ چکی ہے، کاروبار ٹھپ ہیں، لوگ غریب سے غریب تر ہونے کا سفر تیزی سے طے کررہے ہیں اور غربت کی لکیر سے نیچے زندگی گزارنے والوں کی تعداد میں ہوشربا اضافہ ہوا ہے کل آبادی کا تقریباً 40 فیصد دو وقت کی روٹی کو ترستے ہیں، NCRB کے مطابق جرائم کی شرح سات دہائیوں میں بلند ترین سطح پر پہنچ گئی ہے اور کیوں نہ ہو جب BJP کی پارٹی پالیسی مجرمان کو تحفظ دینے کی ہو تو جرائم تو بڑھیں گے، حکمران جماعت کرمنلز کو جینے کا موقع دینے کے نام پر کرمنلز کو جماعت کا حصہ بناکر اپنے منفی مقاصد کے لیے استعمال کررہی ہے، CAA اور NRC کے بعد پورا بھارت جل رہا ہے جسے جمہوری تقاضوں کے برخلاف بزور طاقت دبانے کی ہرممکن کوشش کی جارہی ہے لیکن اب یہ قافلہ رکنے والا نہیں اور جیسا کہ بھارتی رہنما سوماشکرا ریڈی، دلیپ گھوش، رگھو راج، سی ٹی راوی اور امیت شاہ وغیرہ اشتعال انگیزی پھیلا رہے ہیں اور اگر یہ چنگاری بھڑک اٹھی تو یہ نقصان بھارت سمیت تمام بھارتیوں کا ہی ہوگا، مودی اپنے جارحانہ عزائم پر بدستور قائم ہیں جہاں لوگ غربت سے مر رہے ہوں وہاں ملکی خزانے کا بڑا حصہ ہتھیاروں میں جھونکا جارہا ہے 2013 تک بھارت کی امریکہ سے ہتھیاروں کی خریداری پر 2 ارب ڈالر خرچ کرچکی تھی جو مودی سرکار میں چھ ماہ کے اندر اندر 19 ارب ڈالر تک پہنچ گیا اور اپنے پہلے دور میں مودی نے 41 ہتھیاروں کی خریداری کی اسکیمیں منظور کیں، رافیل طیاروں کی اربوں ڈالر کی ڈیل کے علاوہ غیرمعمولی رقم کی روس کے ساتھ ڈیل نے بھارت کے عوام پر بوجھ کو کئی سو گنا بڑھادیا ہے آج بھارت ہتھیار خریدنے والا دنیا کا ٹاپ ملک ہے جبکہ روایتی حریف پاکستان نے اپنے دفاعی بجٹ میں کمی کر کے عوامی فلاح و بہبود پہ توجہ دے رکھی ہے، مودی سرکار کی شدت پسندانہ اور جارحانہ پالیسیوں کی بدولت ایک طرف تو بھارت اندرون خانہ آتش فشاں کے دہانے پہ پہنچ گیا تو دوسری طرف خطے کے کسی بھی ملک سے اس کے تعلقات اچھے نہیں خواہ چین ہو یا پاکستان، بنگلہ دیش، بھوٹان، سری لنکا و نیپال تک بھارتی سلوک سے خوش نہیں، اس کے علاوہ مودی سرکار کی منافقانہ پالیسیوں کی بدولت بھارت عالمی سطح پر نہ صرف بدنام ہوا بلکہ اسے ایک شدت پسند ریاست کے طور پر دیکھا جارہا ہے اور یورپ امریکہ و عرب ممالک بھارت سے دور ہوتے جارہے ہیں یہی صورتحال رہی تو وہ وقت دور نہیں بھارت اپنے اندر کے آتش فشاں کے لاوے کا شکار ہوجائیگا اور بی جے پی کی شدت پسندی بھارت کو لے ڈوبے گی۔ 	Politics Articles	شدت پسند بی جے پی بھارت کو لے ڈوبے گی
کیا کوئی دہشت گرد رنگے ہاتھوں گرفتار ہوجانے پر یہ کہہ سکتا ہے کہ ’’صاحب یہ گیم ہے ۔ آپ گیم خراب مت کیجیے ‘‘ ۔ آپ کو یقین نہیں آئے گا مگر کرنا پڑے گا کہ اپنی گرفتاری کے وقت دیویندرسنگھ نے بڑے اعتماد کے ساتھ کسی معذرت یا شرمندگی کے بجائے ڈھٹائی کے ساتھ یہی بات کہی تھی ۔ یہ اس سرکاری لاڈ پیار کا نتیجہ تھا جس پر وہ برسوں سے پرورش پا رہا تھا لیکن جب اس جملے کے جواب میں اس کے منہ پر اتل گوئیل نامی فرض شناس افسر کا زناّٹے دار تھپڑ پڑا تو اس کے ہوش ٹھکانے آگئے ۔ دیویندر سنگھ کی سمجھ میں آگیا کہ گیم پلٹ گیا ہے اور بازی الٹ چکی ہے۔ دیویندر سنگھ کے تار کشمیر کے مختلف اہم واقعات سے ناقابلِ یقین حد تک جڑے ہوئے ہیں ۔ وہ ہر اہم موڑ پر ہنستا مسکراتا نظر آتا ہے۔ دیویندر کشمیر کے علاقہ ترال کا رہنے والا ہے۔ جی ہاں وہی ترال جس نے دور جدید میں علٰحیدگی پسندی کی علامت سمجھے جانے والے برہان وانی کو دنیا کے سامنے پیش کیا۔ بعید نہیں کہ تفتیش کے بعد دیویندر کا کوئی تار برہان سے بھی جڑ جائے ۔برہان وانی کی برسی کے بعد پلوامہ کے جس حملے نے انتخابی مہم سے رافیل کو غائب کرکے وہاں ائیر اسٹرایئک کو نصب کردیا ۔ جس کے سبب وزیراعظم کو نریندر مودی کی اکھڑتی سانسوں کو جس وقت نئی زندگی ملی تو دیویندر وہاں بھی موجود تھا۔ پلوامہ حملے کے وقت وہاں کا تھانہ انچارج کوئی اور نہیں یہی سرکاری ایوارڈ یافتہ دیویندر سنگھ تھا۔ دفع ۳۷۰ کو ختم کرنے کے بعد جب وادیٔ کشمیر کی ناکہ بندی کردی گئی تو سرینگر ہوائی اڈے کو غیر معمولی اہمیت حاصل ہوگئی ۔آزمائش کی اس نازک گھڑ ی میں دیویندر سنگھ کو وہاں تعینات کردیا گیا تھا اور اب امریکی سفیر سمیت جب غیر ملکی ارکان ِ پارلیمان کا وفد کشمیر پہنچا تو ان کا استقبال کرنے کے لیے اور انہیں سرینگر کی سیر کرانے کی ذمہ داری بھی کسی اور کو نہیں بلکہ دیویندر سنگھ کو سونپی گئی۔ ان واقعات کو دیکھنے کے بعد ایسا لگتا ہے کہ اس سرکار سب بڑا سنکٹ وموچک اگرکوئی تھا تو وہ دیویندر سنگھ ہی تھا ۔ اسی لیے وہ دہشت گردوں کے ساتھ سفر کرنے کو ایک کھیل سمجھتا تھا ۔ سچ تو یہ ہے کشمیر کی عوام کے ساتھ ایک نہایت ہی خطرناک کھیل کھیلا جارہا ہے۔ دیویندر سنگھ کو شک کے دائرے میں کھڑا کرنے کے لیے ایوان پارلیمان پر حملے کی سزا پانے والے افضل گرو کا جیل سے تحریر کردہ ایک خط کافی تھا ۔ اس میں افضل نے لکھا تھا کہ اگر وہ رہا بھی ہوجائے تو دیویندر اس کو پریشان کرتا رہے گا۔ افضل گرو نے الزام لگایا تھا کہ دیویندر نے اس کو ٹارچر کرنے کے بعد اس سے اسیّ ہزار روپئے اور اسکوٹر لے لیے تھے لیکن اس کے بعد پیچھا نہیں چھوڑا۔ اسی نے افضل سے محمد نامی دہشت گرد کو دہلی پہنچانے کی خدمت حاصل کی تھی اور حکم دیا تھا کہ وہ محمد کو کرائے پر مکان حاصل کرنے میں تعاون کرے اور پرانی کار دلائے۔ کیا یہ عجیب بات نہیں ہے ایک دہشت گرد کا تعاون کرنے والے افضل گرو کو تو پھانسی پر چڑھا دیا جائے اور اس کو اس کام پر لگانے کے الزام کو نظر انداز کرکے تفتیش تک نہ کی جائے۔ یہ بھی حسنِ اتفاق ہے واجپائی کی سرکار نے دیویندر سنگھ کی جانب سے اپنی آنکھیں موند لیں اور مودی سرکار نے آنکھیں کھول کر اسے قومی اعزاز سے نواز دیا۔ دیویندر سنگھ کو این آئی اے کے حوالے کرنے پر راہل گاندھی نے سرکار کو نشانہ بناتے ہوئے کہا کہ یہ تو دیویندر کو چپ کرنے (پردہ داری) کا بہترین طریقہ ہے۔ اس لیے کہ این آئی کا سربراہ بھی اتفاق سےدوسرا مودی ہے ۔ این آئی اے کے مودی کا اسم گرامی وائی کے مودی ہے اور وہ بھی دیویندر سنگھ سے کم چمتکاری نہیں ہے۔ نریندر مودی جب گجرات میں وزیر اعلیٰ تھے اور ان کے پرانے دوست ہرین پنڈیا کا قتل ہوگیا اس کی تفتیش کا کام انہوں نے ایسی صفائی سے کیا کہ وزیراعلیٰ پر اس کی کوئی آنچ تک نہیں آئی ۔ اس کا انعام انہیں یہ ملا کہ نریندر مودی جب ترقی کرکے دہلی آئے تو وائی کے مودی کو بھی اپنے ساتھ لائے اس لیے کہ ایسے دست راست کی ضرورت کسی بھی وقت پڑ سکتی ہے۔ ہرین پنڈیا گجرات کے وزیرداخلہ تھے ۔ انہوں گجرات گسادات کے بعد ناناوتی کمیشن کے سامنے گواہی دے کر حقائق رکھے تھے اور نہایت مشکوک حالات میں انہیں قتل کردیا گیا۔ ہرین پنڈیا کا تعلق ایک سنگھی گھرانے سے تھا ۔ ان کے والدوٹھل بھائی پنڈیا آر ایس ایس کے دیرینہ ہمنوا تھے ۔ہرین پنڈیا کی تعزیتی نشست میں وزیر داخلہ لال کرشن اڈوانی دہلی سے آئے۔ انڈوانی نے وٹھل بھائی کو اسٹیج پر بلانے کے لیے بہت اصرار کیا لیکن انہوں نے یہ کہہ کر انکار کردیا تھا کہ میں اپنے بیٹے کے قاتل کے ساتھ کیسے بیٹھ سکتا ہوں ؟ گجرات کے سابق وزیر اعلیٰ نریندر مودی اس وقت اسٹیج پر براجمان تھے۔ وٹھل بھائی چاہتے تھے کہ نریندر مودی پر مقدمہ چلے لیکن وائی کے مودی نےانہیں تمام الزامات سے بچا لیا ۔ اس رویہ کا نتیجہ یہ ہوا کہ سنگھ سے ناراض ہوکر وٹھل بھائی نے کانگریس کے ٹکٹ پر انتخاب لڑالیکن ناکام رہے۔ 2011 میں اپنے بیٹے کے لیے انصاف کی دہائی دینے والا 91سالہ باپ اپنے بیٹے کے قاتل سزا دلانے کی حسرت لے کر اس دارِ فانی سے رخصت ہوگیا۔ راہل گاندھی کے ذریعہ دیویندر کی بابت لگائے جانے والے الزام میں دم ہے کیونکہ اس کو جب گرفتار کیا گیا تو یہ خبر آئی کہ وہ دودہشت گردوں کو مبینہ طور پر یوم جمہوریہ کے موقع پر دہلی میں دھماکہ کروانے کے لیے اپنے ساتھ لے جارہا تھا ۔ جب یہ معاملہ این آئی کے پاس گیا تو بیانیہ بدل گیا۔ اب کہا جارہا ہے کہ عرفان نامی حزب المجاہدین کے دہشت گرد کو پاکستان کا سفر کر وانے کے لیے دیویندر سنگھ بابو نامی وکیل کو جموں لے جارہا تھا ۔ اس طرح پہلے تودو دہشت گرد تھے لیکن اب ان میں سے ایک کم ہوکروکیل بن گیا۔ اس کے علاوہ پہلے جو معاملہ دھماکے کا تھا اب سفر میں بدل گیا ۔ ۔ سوال یہ بھی ہے کہ اگر کسی کو پاکستان بھیجنا ہو تو یہ کام وادی سے آسان اور جموں سے مشکل ہونا چاہیے۔ یہ بات بھی سمجھ میں نہیں آتی ہے کہ پاکستان جاتے ہوئے ہینڈ گرینیڈس اور بندوق کا کیا کام ؟ یہ سامان یہاں سے وہاں جاتا ہے یا وہاں سے یہاں آتا ہے ؟ ایسے میں راہل گاندھی کا مطالبہ کہ دیویندر کے ساتھ دہشت گرد جیسا سلوک کرکے اسے ۶ ماہ کے اندر سزا دی جائے مناسب معلوم ہوتا ہے لیکن مودی سرکار سے اس کی توقع کم ہے۔ بی جے پی کو سمجھ لینا چاہیے کہ دہشت گردی کا خاتمہ آئین کی دفع ۳۷۰ کو ختم کرنےکے بعد مختلف قسم کی پابندیاں لگانے سے نہیں بلکہ دیویندر جیسے لوگوں کو قرار واقعی سزا دینے سے ہوگا ۔اب اس بات کی بھی تفتیش ہونی چاہیے کہ آخر دیویندر کی خاکی وردی کے نیچے کوئی خاکی نیکر تو نہیں جو وہ اس قدر دھونس جمارہا ہے؟ اس واقعہ نے 56 انچ کے سینے کی ہوا نکال دی ہے۔خود اپنے ملک میں دیویندر جیسے لوگوں کے آگے بے بس سرکار دوسروں کو ان کےگھر میں گھس کر کیا مارے گی؟ 	Politics Articles	دیویندر سنگھ کی خاکی وردی نیچے خاکی نیکر تو نہیں؟
کہتے ہیں اس وقت سے ڈروجب کوئی غریب اورمظلوم بھوک،افلاس اورفقروفاقے کی وجہ سے آنکھوں میں اشک لئے آسمان کی طرف دیکھے۔آج ظالم حکمرانوں اوربدمست سیاستدانوں کے دھتکارے اورمایوس ایک دونہیں لاکھوں اورکروڑوں غریب آنکھوں میں اشک،دلوں میں فریاداورزبانوں پرآہ وبکالیکرآسمان کی جانب دیکھ رہے ہیں مگرکسی کو کوئی پرواہ نہیں ۔اﷲ ظالموں کوڈھیل ضروردیتے ہیں لیکن جب وہ خدا ڈھیل کی رسی کوتھوڑاسابھی کھینچتے ہیں توپھرسابق وزیراعظم نوازشریف جیسے طاقت ورحکمران اورسیاستدان بھی لمحوں میں منہ کے بل اقتدارسے زمین پرگرجاتے ہیں ۔اقتدارکے نشے میں مدہوش موجودہ حکمران توویسے بھی تنکے کے سہارے پرکھڑے ہیں ان کے مقابلے میں تو سابق وزیراعظم نوازشریف بہت مضبوط اورطاقت ورتھے ۔اﷲ کی بے آوازلاٹھی سے اگرتین باروزیراعظم بننے والے نوازشریف نہیں بچے تویہ تنکوں کے سہاروں پرناچنے والے پھر کس کھیت اورکس باغ کی مولی ہیں کہ یہ بچ جائیں گے۔۔؟وزیراعظم عمران خان نے جب سادہ لوح عوام کو ،،ریاست مدینہ،،کی شہریت دینے کے خواب اورسپنے دکھانے شروع کئے توبہت سے لوگوں نے نہ صرف عمران خان کی ان باتوں اورسپنوں پرتیروں کی بارش کی بلکہ انہیں برابھلابھی کہالیکن ہم۔۔؟ہم نے وزیراعظم کی ایمانداری اورسچائی پرشک اورکوئی انگلی اٹھانے کی بجائے یہ سوچ کر صرف اس لئے ان جھوٹی باتوں ،خوابوں اورسپنوں کی کھل کرحمایت کی کہ اگریہ ملک مدینے جیسی ریاست بن جائے تواس سے اور اچھی بات کیاہوگی۔۔؟ ریاست مدینہ کانام توویسے بھی زبان پرآکردل باغ باغ ہوتاہے۔وہ ریاست مدینہ جہاں کوئی انسان کیا۔۔؟کوئی جانور بھی نہ کبھی بھوکارہااورنہ ننگا۔امیروغریب میں تفریق تودور۔ریاست مدینہ کے توحکمران بھی عام رعایاکے برابرہوتے تھے۔وہاں توانسانوں میں بھی کوئی تفریق کبھی کسی نے نہیں دیکھی۔ریاست مدینہ میں مسلمان کیاکہ غیرمسلموں کوبھی ان کے پورے کے پورے حقوق ملے۔انصاف کاتووہاں یہ عالم تھاکہ مجرم اورگناہ گارکے طورپراگرکوئی اپناسامنے ہوتاتودوسروں سے پہلے اس کے ہاتھ کاٹے جاتے یاسرتن سے جداکیاجاتا۔سود،ٹک ٹاک،لوٹ مار،آٹاچوری،گرانفروشی اورذخیرہ اندوزی کاتووہاں نام ونشان بھی نہیں تھا۔وہاں حکمران بنی گالہ اوررائیونڈجیسی محلات میں خراٹے نہ مارتے بلکہ لوگ راتوں کو چین اورسکون کی نیندسوتے اورحکمران گلی محلوں میں پہرے دیتے۔اسی وجہ سے چودہ سوسال گزرنے کے بعدآج بھی دنیا،،ریاست مدینہ،،کی مثالیں دے رہی ہیں ۔اسی ریاست مدینہ کوسامنے رکھتے ہوئے ہم نے سوچاکہ وزیراعظم عمران خان جوریاست مدینہ ،،ریاست مدینہ کہہ کرنہیں تھکتے اگریہ ملک میں ریاست مدینہ کے طرزکی چنداصلاحات بھی لے آئیں تواس سے اس ملک اورقوم کی یہ ڈوبتی کشتی پارہوجائے گی مگرافسوس وزیراعظم عمران خان جن کی حکمرانی کوڈیڑھ سال کاعرصہ گزرچکا۔ ان ڈیڑھ سال میں وزیراعظم عمران خان ،ان کے رفقاء ،وزیروں اورمشیروں نے ابھی تک کوئی ایک بھی ایساکام نہیں کیاجوریاست مدینہ سے مطابقت رکھتاہو۔ریاست مدینہ میں توسب سے پہلے دولت اوروسائل کی منصفانہ تقسیم کرکے امتیازی سلوک کوختم کردیاگیاتھالیکن وزیراعظم عمران خان نے توبڑے بڑے مگرمچھوں ،چوروں اورلٹیروں کواپنی کابینہ میں شامل کرکے ان کوغریبوں کی خون کمائی سے تجوریاں بھرنے کامزیدموقع فراہم کیا۔ریاست مدینہ میں کوئی سودکانام بھی نہیں لے سکتاتھامگرملک کوریاست مدینہ بنانے والے عمران خان نے توملک سے سودختم کرنے کی بجائے اس کی شرح میں مزیداضافہ کرکے حج جیسے اہم اسلامی فریضے کوبھی اس سے رنگ دیا۔ریاست مدینہ میں حکمرانوں کی لاکھوں اورمزدوروں کی ہزاروں کی تنخواہ نہیں تھی۔وہاں توجب خلیفہ اول حضرت ابوبکرصدیق ؓ کی تنخواہ مقررکرنے کی بات کی گئی توخلیفہ اول نے نوازشریف،عمران خان اورآصف زرداری کی طرح یہ نہیں کہاکہ میری تنخواہ لاکھوں اورکروڑوں میں مقررکردوبلکہ مسلمانوں کے اس عظیم خلیفہ حضرت ابوبکرصدیقؓ نے توصحابہ کی جانب سے اپنی تنخواہ زیادہ رکھنے کے اصرارپربھی یہ فرمایاکہ میری تنخواہ ایک مزدورکی اجرت کے برابر مقررکرلو۔اگراس میں میراگزارانہ ہواتومیں سمجھ جاؤں گاکہ اس اجرت میں ایک مزدورکابھی گزارانہیں ہوتاپھرمیں اپنی تنخواہ بھی بڑھادوں گااورمزدورکی اجرت بھی۔ملک کوریاست مدینہ بنانے والے عمران خان آج بجائے اپنی تنخواہ ایک مزدورکی اجرت جتنی کرنے یاایک مزدورکی اجرت اپنی تنخواہ کے برابرکرنے کے یہ رونارورہے ہیں کہ اس تنخواہ میں میراگزارانہیں ہوتا۔وزیراعظم صاحب آپ نے کبھی ایک منٹ کے لئے یہ سوچنے کی زحمت گواراکی کہ دولاکھ میں اگرآپ کاگزارانہیں ہوتاتوپھراس ملک میں دس اوربیس ہزارماہانہ کمانے والے غریب مزدوروں،ریڑھی بانوں اورسبزی فروشوں کادس اوربیس ہزارمیں کیسے گزاراہوگا۔۔؟حریم زادیوں پرمرنے اوردولت کوایمان سمجھنے والوں کوساتھ ملانے سے مادرپدرآزادریاست تووجودمیں آسکتی ہے مگرریاست مدینہ کبھی نہیں ۔ملک کوریاست مدینہ بنانے کے لئے دوسروں کے نہیں بلکہ اپنے پیٹ پرپتھرباندھنے پڑتے ہیں مگریہاں تومعاملہ ہی الٹ ہے۔حکمران کمرتوڑمہنگائی ،غربت اوربیروزگاری کی صورت میں غریبوں کے پیٹ پرتوپتھرباندھ رہے ہیں پراپنے پیٹ پربھوک کی تپش لگنے کے لئے بھی تیارنہیں ۔غریبوں کی غربت اورمظلوموں کی مظلومیت کامذاق اڑانے والے بھی بھلاقوم کے کوئی نمائندے،وزیر،مشیریاخیرخواہ ہوتے ہیں ۔ایسوں کوتودنیامسخروں کانام دیتی ہے اوریہ مسخرے اﷲ کے فضل وکرم سے اس جدید،،ریاست مدینہ ،،کے امیرالمومنین کے اردگرداوردائیں وبائیں کچھ کم نہیں ۔مسخروں سے بھی بڑھ کرمسخرے جس کے دست وبازوہوں ایسے عظیم انسان پھرکوئی مسخرستان توبناسکتے ہیں لیکن انتہائی معذرت کے ساتھ کوئی نیاپاکستان اورریاست مدینہ نہیں ۔ریاست مدینہ بنانے کے لئے جہاں سودخوروں کے پرکاٹنے ہوں گے وہیں قوم کوبھوک وافلاس میں دھکیلنے والے آٹاوچینی چوروں،ذخیرہ اندوزوں،گرانفروشوں اوررشوت خوروں کوباؤلے کتوں کے آگے بھی ڈالناہوگا۔کراچی سے گلگت اورکاغان سے چترال تک لوگ مہنگائی ،مہنگائی وآٹاآٹاکررہے ہیں اورحکمران سنگ مرمرسے بنے محلات میں بیٹھ کرانہیں برگراورکیک کھانے کے مشورے دے رہے ہیں ۔ظالم حکمرانوں نے غریبوں پریہ زمین تنگ کردی ہے۔ملک کاہرشخص ایک ایک وقت کی روٹی کے لئے تڑپ اورترس رہاہے۔غریبوں کاتوجیناہی محال ہوگیاہے مگروزیراعظم سمیت کسی کواس کی کوئی پرواہ نہیں ۔کفرکانظام توچل سکتاہے مگرظلم کاکبھی بھی نہیں ۔اپنی عیاشیوں اورسیاسی بدمعاشیوں کے لئے غریبوں کے منہ سے روٹی کاآخری نوالہ چھیننے والے اﷲ کے قہروعذاب سے کبھی بچ نہیں سکیں گے ۔وزرات عظمیٰ کی نرم وملائم کرسی میں کیل ٹھونک کربیٹھنے والے نوازشریف اگرمکافات عمل سے نہیں بچے توسادہ لوح عوام کو،،ریاست مدینہ ،،کے جھوٹے خواب اورسپنے دکھانے والے یہ مسخرے کیسے بچ پائیں گے۔۔؟ وزیراعظم صاحب آپ کی ایمانداری پرہمیں آج بھی شک نہیں لیکن چوروں اورلٹیروں کی یہ سہولت کاری ہمیں کیا۔۔؟آپ کے نظریاتی اورآپ پرجان نچھاورکرنے والے کھلاڑیوں کوبھی ہضم نہیں ہورہی۔میرے کپتان بہت ہوگیا۔خداراراب ان چوروں،سودخوروں اورآٹاوشوگرمافیاکے چنگل سے نکل آئیں۔ اگر آپ واقعی اس ملک کوریاست مدینہ بنانے چاہتے ہیں تواس نیک کام میں ہم آج بھی آپ کے ساتھ ہیں لیکن اگرسابق حکمرانوں کی طرح آپ بھی اس بھولی بھالی قوم کو جھوٹے خواب اورسپنے دکھاکر ٹائم پاس کرناچاہتے ہیں توپھرایک مہربانی کرکے ،،ریاست مدینہ ،،والانعرہ اورسپنادرمیان سے نکال کرکسی اورسپنے اورخواب پرٹائم پاس کریں ۔اس سے پہلے بھی اس قوم کوبہت سے خواب اورسپنے دکھاکربہلایاگیااب اگرآپ بھی کوئی نیاسپنااورخواب دکھاکران کوبہلادیں تویہ کوئی بڑی بات نہیں ہوگی لیکن ریاست مدینہ کے نام پرخواب اورسپنایاٹائم پاسی بہت بڑاظلم ہوگاجس پرپھرتاریخ بھی آپ کوکبھی معاف نہیں کرے گی۔ 	Politics Articles	بس میرے کپتان بس
ہم نے کتابوں میں باربارخلافت عثمانیہ کے بارے میں پڑھاہے۔خلافت راشدہ،خلافت امویہ، خلاف عباسیہ اورخلاف عثمانیہ ہمیں ہمارے تابناک ماضی کی یاددلاتی ہیں۔اسلامی تاریخ کے یہ زریں باب ہمیں ایسی ریاستوں کی سیرکرواتے ہیں،جہاں قدم قدم پر اسلام کے لئے مرمٹنے والے اﷲ کے پراسراربندے ہمارے ساتھ ہوتے ہیں۔ہم دیکھتے ہیں کہ اﷲ کی زمین پر اﷲ کانظام نافذکرنے والے کس قدرجوش وجذبے سے باطل کواپنے پاؤں تلے روندڈالتے ہیں اوردنیاکے طول وعرض میں اپنی کامیابی کے جھنڈے گاڑدیتے ہیں۔ کتابوں میں اسلامی تاریخ پڑھنے سے عظیم خلافت سے متعلق تھوڑابہت شعورپہلے ہی پیداہواتھا۔ہم نے بارہاخوابوں میں ایسی عظیم ریاستوں کی سیرکی ہے ،جہاں ہم نے دھرتی کوخوشحال دیکھاتھااورہرسوامن وامان تھا۔پھرجب ہم نے ایکسویں صدی کے ترقی یافتہ دورمیں آنکھ کھولی اوربچشم سرموجودہ دورمیں مسلمان ریاستوں کامشاہدہ کیا،تومعلوم ہواکہ مسلمان تاریخ کے چوراہے پرنشان عبرت کیوں بنے ہوئے ہیں۔  یہ تمام واقعات ہمارے شعورمیں ایک ندی کی طرح بہتے چلے جاتے تھے۔کتابوں سے خلافت کی دنیامیں سیرکرنے اورروئے زمین پر بنی اس جنت نظیروادیوں سے اس قدرمحظوظ نہیں ہوسکتے تھے، جتناڈرامہ ارطغرل سے ہوئے۔ ایک دوست کی تحریک پر ہم نے ڈرامے کی پہلی قسط دیکھی ۔اسکے بعدہمیں احساس ہواکہ ہم دھیرے دھیرے ہم ارطغرل کے سحرمیں گرفتارہوتے جارہے ہیں۔ہم نے قبل ازیں بہت فلمیں اورڈرامے دیکھے ہیں، مگران میں ایساکوئی سحرنہیں تھاجودیکھنے والے کے دل ودماغ کومسحورکرلیں۔ میڈیاہمیں ایسی چیزیں دکھاتاہے جوہمارے مذہب، تہذیب اورروایات کے خلاف پروپیگنڈے کاکام کرتی ہیں۔ مگر دوسری طرف ترکی ڈرامہ ارطغرل (ارطغل)ہرلحاظ سے ایک معیاری تخلیق ہے۔جس کی سب سے بڑی انفرادیت مذہبی پہلو ہے۔ قدم قدم پر اﷲ اوررسول ﷺ کی پیروی کادرس ہے۔ مسلمانوں کے اندرعمل کاجذبہ پیداکرتاہے اوریہ درس دیتاہے کہ ہمارے اسلاف نے دین اسلام کی سربلندی کے لئے کیسی کیسی قربانیاں دیں اورانہی قربانیوں کے بل بوتے پرانہوں نے ایک بہت بڑی اسلامی ریاست کی بنیاد رکھی۔ ارطغرل اورانکے جان نثارساتھی جب بھی دشمن کاسامناکرتے ہیں تووہ اﷲ کانام لیکران کے اوپرٹوٹ پڑتے ہیں۔ پھرکوئی بھی باطل قوت انکے سامنے ٹہرنہیں سکتی۔ڈرامے کی ایک انفرادیت یہ بھی ہے کہ کہیں بھی کوئی غیراخلاقی منظرنہیں دکھایاجاتااورنہ ہی کوئی بیہودہ قسم کی گفتگوہوتی ہے۔یہاں تک کہ ڈرامے میں موجود غیرمسلم قوموں کے اندربھی کوئی غیراخلاقی منظرنہیں دکھایاگیاہے اورنہ ہی کسی قسم کے بیہودہ مکالمے پیش کئے گئے ہیں،جس نے ڈرامے کی خوبصورتی کومتاثرکیاہو۔ہرنیاآنے والاواقعہ اسلامی تاریخ کاایسامنظرپیش کرتاہے جومسلمانوں کے اندرایمان کی طاقت پیداکرتاہے۔ہماری روایات ،جن کاآج ہمیں بھی پتانہیں ہے، ہمارے سامنے پیش کئے جاتے ہیں۔ مثلاًایک چھوٹاساواقعہ ہماری روایات کی کس قدرخوبصورت عکاسی کرتاہے کہ جب قائی قبیلے میں عیسائیوں کاجاسوس ایک مہمان کے روپ میں داخل ہوتاہے اوروہ اپنی شیطانی چالوں سے مسلمانوں کو نقصان پہنچانے کاکوئی موقع ہاتھ سے جانے نہیں دیتا۔ قبیلے کے عام لوگوں کومعلوم ہوتاہے کہ یہ شخص کس قدرزہریلاہے ۔یہاں تک کہ سردارکے بیٹوں کوبھی انکے گھناونے عزائم کی خبرہوتی ہے ۔جب وہ سردارکے سامنے انکی شکایت کرتے ہیں تواس موقع پرسردارکی حکمت اوردانشمندی قابل غورہے،جب وہ کہتاہے ۔ـ" مجھے اسکی تمام چالوں کاعلم ہے اوراسکی اسلام دشمنی کی بھی خبرہے لیکن ہماری روایات اورہمارے اقدارہمیں یہ اجازت نہیں دیتے کہ اپنے مہمان پرہاتھ اٹھائے ، وہ جب تک ہمارے قبیلے میں ہے، ہم اسکی حفاظت کریں گے اوراسکاپوراپوراخیال رکھیں گے" ۔ یہی وہ طرزعمل ہے، جس نے مسلمانوں کے سامنے باطل کی بڑی سی بڑی طاقتوں کو راکھ کے ڈھیرمیں تبدیل کردیا۔یہی وہ درس ہے، جس نے مسلمانوں کو اقوام عالم میں شناخت دی ۔ہمارے بچوں کے لئے جدیدتعلیم کے ساتھ ساتھ اسلامی تاریخ پڑھنابہت ضروری ہے۔ڈرامہ ارطغل ہی اسلامی تاریخ کاعظیم شاہکارہے،جس میں ہم اپنے دوست اوردشمنوں کی پہچان کرسکتے ہیں ۔ڈرامہ دیکھنے کے بعدمیں بچوں کی زبان سے اکثرسنتارہتاہوں کہ منگول اورصلیبی ہمارے دشمن تھے۔ اس سے پہلے شایدہی ہمارے بچے منگول اورعیسائیوں کے بارے میں جانتے تھے۔پس ڈرامہ ارطغرل کاسحرایساطاری ہواکہ ہم نے ڈرامہ تسلسل کے ساتھ دیکھناشروع کیا۔سیاست کے داؤپیچ سے شناسائی حاصل ہوئی اورمسلمانوں کے خلاف کافروں کی سازشوں کابھی علم ہوا۔یہ یقین بھی ہواکہ جوسازشیں ہمارے اسلاف کے خلاف بنائیں گئیں ، آج بھی مسلمان انہی سازشوں کی زدمیں ہیں ۔اسلام کو غالب کرنے اورمسلمانوں کی اسلامی ریاست قائم کے لئے وہی جذبہ آج بھی چاہئے جوارطغرل اورانکی نسلوں میں موجودتھا۔بقول اقبال ٓ آج بھی ہوجوابراہیمؑ کاایمان پیدا آگ کرسکتی ہے اندازگلستان پیدا 	Politics Articles	ارطغرل کا سحر طاری بھی ہے اور جاری بھی
تقدیر کے قاضی کا یہ فتویٰ ہے ازل سے ہے جرم ضعیفی کی سزا مرگ مفاجات انسان کی زندگی بہت قلیل ہے اور منصوبے بہت طویل ہیں یوں تو جہد مسلسل اور ہر وقت کی حرکت اس کی سرشت بلکہ اس کی فطرت میں شامل ہے لیکن اچھے تعمیری اور مثبت راستے اور منزل کی جدوجہد انسان کو معراج حقیقی سے ہمکنار کرتی ہے اور اس سے دوسرے تمام انسانوں کو بھی فائدہ پہنچتا ہے جبکہ منفی اور غلط راستے کی جدو جہد انسان پستیوں اور ذلتوں سے ہمکنار کرتی ہے انسان کی نیت اور ارادہ نیک اور تعمیری ہو تو اسے ضرور کامیابی حاصل ہوتی ہے اسی طرح بلاتحقیق و ثبوت کسی بھی سیاسی، سماجی یا مذہبی تنظیم پر یہ الزام نہیں لگایا جاسکتا کہ یہ تنظیم غیر تعمیری یا منفی سوچ و مقاصد کی حامل ہے۔ وادی کشمیر جسے عرف عام میں جنت ارضی سے موسوم کیا جاتا ہے باغوں، بہاروں، گلرنگ نظاروں، بلند و بالا پہاڑوں ، میٹھے پانی کے چشموں اور گنگناتی بہتی آبشاروں سے مزین ہے اس گلوب پر یہ وادی جتنی خوبصورت اور دل فریفتہ ہے اسی طرح یہاں کے لوگ، یہاں کی محفلیں، یہاں کی تنظیمیں اور یہاں کی مہمان نوازی اپنی مثال آپ ہیں اور دل کی اتھاہ گہرائیوں میں اتر جانے والی ہیں۔دنیا میں بہت ہی کم خطے اور وہاں کے مکیں اتنی زیادہ کشش رکھتے ہیں۔ جتنی وادیء کشمیر میں ہے۔ آج مسئلہ کشمیر پر یہ بات سوچ و شعور سے بالا تر ہو جاتی ہے کہ اس جنت ارضی کی داستان المناک کہاں سے شروع کی جائے۔ یوں تو کشمیر کے عوام پر حکمرانوں کے جبر و ستم کی داستان زمانہ قبل از مسیح سے شروع ہوتی ہے جب پانڈو خان نے کشمیر پر 994 سال تک حکومت کی۔ اس کا آخری راجہ سندر سین نہائت ظالم اور بدکار تھا اس نے 41 سال تک رعایا پر ظالمانہ تسلط قائم رکھا جب اس کا ظلم حد سے بڑھ گیا تو اﷲ تعالٰی کا اس پر قہر نازل ہوا۔ ایک رات زبردست زلزلہ آیا دارالحکومت سندیمت نگر کی زمین پھٹ گئی پہاڑ کا ایک بڑا ٹکڑا گرنے سے دریائے جہلم کا پانی رک گیا اور راجہ سندر سین اپنے حالیوں موالیوں سمیت پانی میں غرق ہوگیا۔ ظلم کا ایک دور آنا فانا ختم ہوگیا اور سندیمت نگر کی جگہ جھیل وولر وجود میں آگئی۔اس سے یہ ثابت ہوتا ہے کہ ظلم کی رات جتنی لمبی کیوں نہ ہو اس کا اختتام ضرور ایک روشن صبح پر ہوتا ہے۔ تاریخ کے کئی ادوار گزرنے کے بعد 1846 ء میں جب برٹش ایسٹ انڈیا کمپنی نے 75 لاکھ روپے کے عوض کشمیر مہاراجہ گلاب سنگھ کو فروخت کر دیا تو ایک دفعہ پھر یہاں کے باشندوں پر آزمائشیں شروع ہو گئیں۔یہاں کے مسلمانوں اور دیگر کشمیریوں نے تقریبا سو سال کی تکالیف اور مصائب برداشت کرنے کے بعد آخر کار 1931ء میں ڈوگرہ راج کے خلاف جدوجہد شروع کردی جسے بڑ ی بے دردی اور بربریت سے کچل دیا گیا۔ اس کے بعد برصغیر پاک و ہند میں جب 1946ء میں تحریک پاکستان نے زور پکڑا تو کشمیر کے مسلمانوں میں بھی آزادی کی تحریک نے جنم لیا اور پھر وقت کے ساتھ یہ تحریک تیز تر ہوتی گئی ۔ تقسیم ہند کے اصولوں اور یہاں کے اکثریتی آبادی کی خواہشات کو بالائے طاق رکھتے ہوئے مہاراجہ نے 26 اکتوبر 1947ء کو بھارت سے الحاق کا فیصلہ کر دیا ۔اور اس طرح مسلمانوں کا قتل عام شروع ہوگیا۔جس کی وجہ سے سرحدی قبائل نے بھی کشمیر پر دھاوا بول دیااور بھارت کو اپنی فوجیں کشمیر میں داخل کرنے کا بہانہ مل گیا جس سے پاک بھارت جنگ چھڑ گئی ۔ یکم جنوری 1948ء کو بھارت خود ہی یہ مسئلہ سلامتی کونسل میں لے گیا اور سلامتی کونسل نے آزادانہ رائے شماری کا فیصلہ کیا اور دونوں ممالک کے مابین جنگ بندی کرادی۔ جس سے کنٹرول لائن وجود میں آئی ۔ 17 اکتوبر 1949ء کو بھارت کی نیشنل اسمبلی نے آئین کا آرٹیکل نمبر 370 پاس کیا جس کے تحت کشمیر کو ایک خصوصی درجہ دیا گیا اور ایک مستقل تصفیے تک اسے ایک علاقہ غیر اور متنازعہ سمجھا گیا۔ لیکن جیسا کہ ہندو ذہنیت کے بارے میں کہا جاتا ہے۔ بغل میں چھری اور منہ میں رام رام۔ یہی فطرت اس نے کشمیر کے معاملے میں دکھائی ہے۔ اپنے ہی پاس کردہ آرٹیکل کی خلاف ورزی کرتے ہوئے اس نے وادیء کشمیر ، جموں اور لداخ کے ایک کروڑ سے زائد عوام اور پچاس ہزار مربع میل علاقے پر غاصبانہ قبضہ جما کر اس پر 8 لاکھ سے زائد فوج مسلط کرکے کشمیر میں اپنی کٹھ پتلی حکومت قائم کردی۔ 30 اکتوبر 1949ء کو مقبوضہ ریاست کی کٹھ پتلی اسمبلی نے آئین میں ترمیم کرتے ہوئے کشمیر کو بھارت کا حصہ قرار دیدیا۔ مئی 1965ء میں پاک فوج نے کشمیر میں آپریشن جبرالٹر کا آغاز کیا جو ستمبر 1965 ء کی جنگ کا باعث بنا۔ بھارت نے اپنی ذلت آمیز شکست کا بدلہ لینے کیلئے سازشوں کے جال بنے اور سابق مشرقی پاکستان میں بغاوت کو نہ صرف ہو ا دی بلکہ علیحدگی کی تحریک کا بھرپور ساتھ دیکر پاکستان کے ساتھ دسمبر 1971ء کی جنگ کے شعلے بھڑکائے اور اس طرح یہ جنگ سقوط مشرقی پاکستان پر ختم ہوئی۔ 13 اپریل 1984ء کو بھارت نے سیاچین گلیشیئر پر قبضہ کرلیا۔ کشمیری رہنما مقبول بٹ کو پھانسی دیدی گئی ۔ جس سے 1989ء میں کشمیریوں کی مسلح جدوجہد کا آغاز ہوا۔ 1999ء میں پاکستان اور بھارت کی فوجوں کے مابین کارگل کی جنگ ہوئی ۔ اکتوبر 2001ء میں سری نگر میں مقبوضہ کشمیر کی ریاستی اسمبلی پر حملے میں اڑتیس افراد مارے گئے ۔ عالم آب و گل پر موجود نگار ہستی کی خوبصورت جنت نظیر وادی خطہء کشمیر تاحال ظلم و نا انصافی کے شکنجے میں ہے ہندو ذہنیت نے یہاں پر اپنا ناجائز اورغاصبانہ قبضہ مزید مضبوط کرنے کیلئے 5 اگست 2019ء اپنی اسمبلی کا پاس کردہ قانون آرٹیکل نمبر 370 منسوخ کرکے نہ صرف اسے بھارت کا حصہ بنا دیا بلکہ کشمیریو ں کی نسل کشی اور انہیں دبانے کے لئے اپنی فوج میں اضافہ کرتے ہوئے اسے نو لاکھ تک پہنچا دیا ہے اور گزشتہ کئی ماہ سے وہاں کرفیو نافذ کرکے فسطائیت اورظلم و جبر کا ابلیسی کھیل مزید تیز کرکے یہاں کے باشندوں کو ایک اذیت ناک زندگی سے دوچار کر دیا ہے۔ بھارت اپنے مکروہ اور توسیع پسندانہ عزائم کی تکمیل کے لئے آتش و آہن کا کھیل دن بدن بڑھاتا چلا جارہا ہے۔ مہذب دنیا کے مہذب لوگ دن رات بنیادی انسانی حقوق اور عدل و انصاف کا راگ الاپتے ہوئے نہیں تھکتے۔لیکن عملی اور حقیقی طور پر اس کے لئے اپنی ذمہ داریاں ادا کرنے کی بجائے انسانیت کا مذاق اڑانے ، اس کی بے حرمتی کرنے ، اسے قتل و غارت گری اور ظلم و بربریت کی بھینٹ چڑھانے میں پیش پیش ہیں۔ گزشتہ ستر سال سے بھارت نے اپنی آٹھ لاکھ موجودہ نو لاکھ مسلح افواج کے ساتھ جموں کشمیر پر اپنا غاصبانہ قبضہ جما کر وہاں کے شہریوں کے بنیادی حقوق معطل کر رکھے ہیں۔ اپنے اس ناجائز اور غیر منصفانہ قبضے کو برقرار رکھنے کے لئے اب تک سات لاکھ سے زائدکشمیری شہید اور معذور کئے جا چکے ہیں ۔ اور روز بروز یہ سلسلہ جاری ہے۔ ایک طویل عرصہ سے اپنی بربریت اور فسطائیت جاری و برقرار رکھنے کے باوجود ہندو بنیا یہ سمجھنے سے قاصر ہے کہ نہتے کشمیری اپنی مادر وطن اپنی جنت ارضی کے لئے مزید قربانیاں دینے کے لئے کیونکر پرعزم اور تیار ہیں اور وہ ہندوستان کی کسی قسم کی غلامی قبول کرنے کے لئے تیار نہیں ہیں۔نہ صرف کشمیر دھرتی کے وارثین کو تقسیم برصغیر کے وقت سے ہی ہندو اور انگریز کے گٹھ جوڑ نے اپنے حق خود اختیاری سے محروم کردیا بلکہ مختلف سازشوں کے ذریعہ پاکستان کے ساتھ شامل ہونے والی دیگر کئی ریاستوں کو بھی غیر منصفانہ تقسیم کے ذریعہ ہندوستان کے ساتھ جوڑ دیا گیا ۔ ہماری اپنی سیاسی قیادت اور سابق حکمران وہاں پر پہلے روز سے ہی اپنے مفادات اور خود غرضانہ پالیسیوں کی بدولت کوئی مثبت کردارادا نہیں کرسکے۔ جس کی وجہ سے کشمیر کا مسئلہ تاحال حل نہیں ہوسکا۔ یہاں تک کہ قبل ازیں ہماری سیاسی قیادت اقوام متحدہ میں اور عالمی سطح پر کشمیر کے مسئلہ پر کوئی بھی اہم اور نتیجہ خیز کردار ادا کرنے سے قاصر رہی ہے۔ قوم یکجہتی کشمیر کی اس منزل تک کیسے پہنچی اس کے لئے برصغیر کی تقسیم کا جائزہ لیا جائے تویہ بات کھل کر سامنے آجاتی ہے کہ تقسیم کے ذمہ داران لارڈماؤنٹ بیٹن اور سیرل ریڈکلف نے نہرو کے ساتھ اپنے قریبی تعلقات نبھاتے ہوئے کشمیر، جونا گڑھ اور گورداسپورکے علاقے جن کا الحاق مسلمان اکثریت کی بنیاد پر پاکستان کے ساتھ ہونا چاہیے تھا چالاکی اور مکاری کے ساتھ بھارت کے ساتھ جوڑ دیا گیا۔ اس وقت اگر ہمارے لیڈر ہندوؤں اور انگریزوں کی ریشہ دوانیوں اور منافقانہ منصوبوں اور سازشوں کو سمجھ پاتے اور ان کے دھوکے میں آکر کسی قسم کی کمزوری کا مظاہرہ نہ کرتے توگورداسپور پاکستان کا حصہ ہوتا اور کشمیر کی طرف کوئی راستہ نہ ملنے کی وجہ سے بھارت کبھی اپنی افواج جموں کشمیر میں داخل نہ کرسکتا۔ اس طرح تمام کشمیر آزاد ہوکر اپنی مرضی سے پاکستان کے ساتھ اپنا الحاق کر لیتا۔ اب بھارت نے ایڑی چوٹی کا زور لگا رکھا ہے کہ وہ مقبوضہ کشمیر پر ڈنڈے کے زور پر اپنا تسلط جمائے رکھے۔ اور اس کے لئے وہ اب تک دنیا کی آنکھوں میں دھول جھونکنے کے لئے کئی ڈرامے کر چکا ہے اور مختلف حیلوں بہانوں سے پاکستان کے حکمرانوں کو بھی اپنے جال میں پھنسانے کی کوشش کی۔ لیکن اپنی تمام تر ریشہ دوانیوں کے باوجود نہ ہی تو ان کا کشمیر ایکارڈ کچھ کر سکا اور نہ ہی اس کی نو لاکھ مسلح قابض فوج اپنے ہر طرح کے ہتھکنڈوں کے باوجود انہیں اپنا ہم نوا بنا سکی ہے۔ جموں و کشمیر کے دونوں حصوں کے عوام اور پاکستانی عوام نے ۱۹۷۵ء میں یہ فیصلہ کیا کہ وہ ہر سال ۵ فروری کو مشترکہ طور پر یکجہتی کا دن منائیں گے۔ اس وقت سے کشمیری ہر سال پوری دنیا میں یکجہتی کا دن منا تے ہیں۔ اور اس کا باقاعدہ عملی مظاہرہ کرتے ہوئے دونوں حصوں کے عوام آپس میں ہاتھوں کی ایک طویل زنجیر بناتے ہیں جو دونوں حصوں کے عوام کی یکجہتی ، محبت، عزم وہمت اور بھائی چارے کی ترجمانی ہے اس موقع پر اس عہد کو دہرایا جاتا ہے کہ ہم اپنے حق آزادی سے کبھی دستبردار نہیں ہوں گے اور چاہتے ہیں کہ اس مسئلے کو اقوام متحدہ کی قراردادوں کے مطابق حل ہونا چاہیئے ۔ اب چونکہ بھارت کی بے وقوفی اور قانون شکنی کی وجہ سے یہ مسئلہ دوبارہ اقوام متحدہ کے ایجنڈے پر آ چکا ہے اور اس کی وجہ سے بھارت دنیا بھر میں ذلیل و رسوا ہو رہا ہے۔ اور پاکستان کے موجودہ حکمران بھی اس مسئلے کے حل کے لئے پوری طرح متوجہ ہو چکے ہیں ۔ ہمیں اﷲ تعالی سے امید ہے کہ کشمیریوں پر ظلم کی سیاہ رات کا جلد خاتمہ ہوگا۔ پاکستانی اور کشمیری عوام گروپوں کی صورت میں دنیا بھر میں احتجاج جاری رکھے ہوئے ہیں اور اقوام متحدہ کے دفاتر کو اپنی یاداشتیں پیش کررہے ہیں ۔تا کہ وہ 13 اگست 1948ء اور 5 جنوری 1949ء کو اور موجودہ پاس کی گئی اپنی قراردادوں کے مطابق مقبوضہ کشمیر کے عوام کو ان کا حق خود ارادیت دلوائے۔پاکستانی اور کشمیری عوام دنیا بھر میں بھارت کے اس غاصبانہ اور ناجائز قبضے کے خلاف پُرامن مظاہرے کررہے ہیں اب یہ مظاہرے لاکھوں کروڑوں کی تعداد میں پہنچ چکے ہیں یکجہتی کی ان کارروائیوں ، مظاہروں اور صدائے احتجاج سے متاثر ہوکر کشمیری عوام کے تمام قائدین بشمول مقبوضہ کشمیر کے انڈین کٹھ پتلی لیڈربھی ایک پلیٹ فارم پر متحد ہوچکے ہیں۔ یکجہتی کے عمل میں جماعت اسلامی اور اس کے امیر مرحوم قاضی حسین احمد کا بھی تاریخی کردار ہے۔ ان کی اس جدوجہد میں نہ صرف پاکستان کی سیاسی، سماجی اور قومی تنظیموں نے ساتھ دیا بلکہ پاکستان کی حکومتوں اور ان کے لیڈروں نے بھی کشمیر کے مسئلے کے حل میں قاضی حسین احمد کی خدمات اور پیش رفت کا اعتراف کیا ہے اور اسے سراہا ہے۔ قاضی صاحب ہمیشہ اس بات پر زور دیتے رہے ہیں کہ کشمیر کے مسئلہ پر پاکستان اور ہندوستان کے مابین دو طرفہ مذاکرات میں کشمیریوں کو اصل فریق کی صورت میں شامل کیا جائے۔ کشمیریوں کی انہی قربانیوں اور جدوجہد کی بدولت اب خود بھارتی سکالرز اور دانشوربھی یہ کہنے پر مجبور ہوچکے ہیں کہ نو لاکھ قابض بھارتی افواج کی موجودگی میں قیام امن کاخواب کبھی حقیقت نہیں بن سکتااور نہ ہی زور و زبردستی اور ظلم و جبر سے کشمیریوں کو اپنا ہمنوا بنایا جاسکتا ہے۔ موجودہ کرفیو میں آل پارٹیز حریت کانفرنس کے قائدین کو بھی مختلف جگہوں پر نظر بند کردیا گیا ہے۔ نوجوانوں کے ساتھ ٹارچر سیلوں میں اذیت ناک سلوک روا رکھا جارہا ہے۔ خواتین کی عصمت دری اور قتل جیسے واقعات آئے روز کا معمول ہیں۔ مقبوضہ کشمیر ایک فوجی چھاؤنی بن چکا ہے۔ اور بھارتی سیکورٹی فورسز نے جنگی جرائم کا عالمی ریکارڈ قائم کیا ہوا ہے۔ عالمی ادارے اور ایمنسٹی انٹرنیشنل بھی بھارتی فوج اور پولیس کے گھناؤنے جرائم میں ملوث ہونے پر انہیں تنقید کا نشانہ بنا رہے ہیں۔ آج اس اہم موقع پر پوری پاکستانی قوم اپنے کشمیری بھائیوں کے ساتھ کھڑے ہیں اور اس بات کا عہد کر تے ہیں کہ وہ ان کے حق آزادی کے حصول میں ہر پلیٹ فارم پر ان کے ساتھ ہوں گے۔ اسی طرح کشمیری عوام بھی پاکستان کو ہر سیاسی اور عالمی ثالثی کے معاملے میں اپنا رہنما مانتے ہیں اور اس بات کا عزم رکھتے ہیں کہ مملکت پاکستان کے تاریخی، جغرافیائی اور نظریاتی تحفظ ، امن ، سلامتی ، ترقی اور خوشحالی کے لئے سر دھڑ کی بازی لگا دیں گے۔ پاکستان کے حکمرانوں کی یہ ذمہ داری بنتی ہے کہ وہ پارلیمان کے ذریعہ کشمیر کے حوالے سے اپنی پالیسیوں پر نظر ثانی کرتے ہوئے نہ صرف کشمیر کمیٹی کے کردار کو زیادہ فعال، بااختیار اور مثبت بنائیں ۔ بلکہ جو اہل علم کشمیرکاز کے بنیادی نکات اور جزئیات کا مکمل ادراک رکھتے ہیں ایسے قابل، بااعتماد اور کشمیر کی تاریخی حیثیت کاعلم رکھنے والے لوگوں کو کشمیر کمیٹی کا حصہ بنا کر موجودہ جدوجہد کو مزید تیز کیا جائے۔ مسئلہ کشمیر کے حل کے لئے عملی اقدامات اٹھائے جائیں۔ اور ساری دنیا کو اس حقیقیت سے روشناس کرایا جائے کہ مقبوضہ کشمیر پر بھارت کے جابرانہ قبضہ کو ختم کراکر کشمیریوں کو ان کا پیدائشی حق خودارادیت دیا جائے۔ بھارتی غاصب فوج کی طرف سے آئے روز سیز فائر لائن کی خلاف ورزی اور آزادکشمیر کے علاقوں میں بلااشتعال فائرنگ سے عام شہری موت کے منہ میں چلے جاتے ہیں ۔ بھارت کی طرف سے جموں کشمیر میں کالے قوانین کی آڑ میں پرامن شہریوں پر تشدد ، گرفتاریوں ، پیلٹ گن کے ذریعہ انہیں بصارت سے محروم کرنے جیسی انسانی حقوق کی سنگین خلاف ورزیوں سے روکا جائے۔ مقبوضہ کشمیر میں مسلمان آبادی کے تناسب کو بدلنے کے لئے غیر ریاستی عناصر کی آبادکاری کا اقوام متحدہ کو نوٹس لینا چاہیے۔کرہ ارض کے موجودہ حالات کے تناظر میں یہ وثوق سے کہا جاسکتا ہے کہ کشمیر کا مسئلہ حل کئے بغیر دنیا میں امن کا قیام ناممکن ہے۔ اور اگر بھارت کی ہٹ دھرمی اورمسلم دشمنی کی وجہ سے یہ مسئلہ خطرناک صورت اختیار کرگیا تو پاکستان اور بھارت کے درمیان جنگ کا باعث بننے اور دونوں ملکوں کے ایٹمی طاقت ہونے کی وجہ سے عالمی جنگ کا خطرہ پیدا ہوجائے گا اور اس جنگ کی آگ میں ساری دنیا جل کر بھسم ہو جانے کے امکانات پیدا ہوگئے ہیں۔ ۔ اٹھ کہ زیست کا سامان سفر تازہ کریں نفس سوختہ شام و سحر تازہ کریں۔ ۔ زمانہ منتظر ہے پھر نئی شیرازہ بندی کا بہت کچھ ہو چکی اجزائے ہستی کی پریشانی ۔ اٹھ کہ اب بزم جہاں کا اور ہی انداز ہے مشرق و مغرب میں تیرے دور کا آغاز ہے 	Politics Articles	مسئلہ کشمیر، پس منظر و پیش منظر
انسان کی فطرت میں یہ بات موجود ھے کہ جب وہ کوئی کھیل دیکھ رھا ھو تو وقت گزرنے کے ساتھ ساتھ اس کے ذہن میں مختلف طرز کے خیالات جنم لیتے ھیں۔ وہ مختلف قسم کے کے تبصرے کرتا ھے۔ کبھی وہ تماشائی ھو تو کھلاڑیوں پر تنقید بھی کرتا ھے اور بعض اوقات تعریف بھی کرتا ھے۔ کئی مرتبہ ایسا بھی ھو جاتا ھے کہ کسی ایک کھلاڑی سے فطری طور پہ محبت ھو جاتی ھے اور کچھ کھلاڑیوں سے نفرت ھو جاتی ھے۔ وہ کھلاڑی جس سے محبت ھو وہ برا کھیل بھی پیش کرے تو یہ سبجیکٹو اپروچ والا تماشائی مائنڈ تک نہیں کرتا مگر اس کے بر عکس جس کھلاڑی سے نفرت ھو وہ اچھا کھیل پیش کرے تو پھر یہی تماشائی داد دے گا مگر عجیب طریقہ سے یا پھر طنزیہ انداز اختیار کرے گا۔ انہی تماشائیوں میں کچھ اس حد تک متشدد ھوتے ھیں کہ ان کے تبصرے سننے کو ہر کسی کا جی چاہ رھا ھوتا ھے۔وہ کھلاڑیوں پر لعن طعن بھی کرتے ھیں۔ وہ کھیل مکمل سمجھتے نہیں مگر تھوڑا بہت یعنی ادھورے علم والے ھوتے ھیں اور یہ بھی دعوی کر دیتے ھیں کہ اگر اس کھلاڑی کی جگہ میں ھوتا تو یوں کھیلتا۔ مختلف طرح کے خیالی پلاؤ بھی پکا لیتے ھیں اور سننے والا اسے یوں محسوس کرتا ھے کہ جیسے وہ حقیقت میں اس کھلاڑی سے بڑھ کر کھیلنا جانتا ھے۔ مگر جب اسی تماشائی کو کھلاڑی بنا کر میدان اترنے کو کہا جاۓ تو اس وقت اس کا منہ دیکھنے کے لائق ھوتا ھے کیونکہ وہ سمجھتا کہ میں اناڑی ھوں۔ مگر پھر بھی عزت کا سوال آۓ تو وہ اپنی عزت بچانے میدان میں اتر بھی جاتا ھے۔ جب وہ اچھی کارکردگی نہیں دکھا پاتا تو طرح طرح کہ بہانے بنا کر حالات اور دوسرے ساتھیوں کو ذمہ دار اور قصوروار ٹھہرا دیتا ھے۔ مگر جو بھی ھو ایسا اناڑی اور ناقد شخص اپنے ذلت بھرے انجام کو ضرور پہنچتا ھے۔ کچھ ایسا ھی منظر آپ کو سیاست میں نظر آ جاۓ تو بعید از قیاس بات نہیں کیونکہ پاکستانی سیاست بھی کسی کھیل سے کم نہیں۔ موجودہ وزیراعظم عمران خان جو کہ مسٹر یو ٹرن کے نام سے بھی مشہور ھو چکے ھیں جب حکومت میں نہیں تھے تو بڑے بڑے دعوے کرتے نظر آۓ۔ کبھی آٹھ روپے پر یونٹ بجلی کے بل کو مہنگائی تصور کر کے آگ لگائی۔ کبھی سول نافرمانی پہ عوام کو اکسایا۔کرپشن کے خلاف آواز اٹھائی۔ غریب کی امید بن کر سامنے آۓ تھے۔ وہ حقیقی معنوں میں عوامی لیڈر کہلوانے کے دعویدار تھے۔ان کا کہنا تھا کہ جب حکومت میں آۓ تو عوام راج کرے گی المختصر وہ پنجابی میں کہتے ھیں ”میں انج کر دیاں گا میں انج کر دیاں گا“۔۔۔۔مگر آج صورتحال نا قابلِ برداشت ھے مہنگائی اتنے عروج پہ ھے غریب کا جینا محال ھے متوسط طبقہ پریشان ھے۔ بات وہیں کی وہیں کہ وزیراعظم عمران خان اب یہ کہنے لگے کہ میری تنخواہ سے تو میرے گھر کے اخراجات پورے نہیں ھو رھے۔ گویا ان کا اپنا گزارا بھی مشکل ھو چکا ھے۔ آج پاکستان میں آٹے کا بحران ھے۔ چینی کی قیمت 55 روپے سے 80 ھو گئی۔ سبزیوں اور دالوں کی قیمت میں ایک سال میں 83 فیصد اضافہ ھو چکا۔ پٹرول کی قیمت میں 22 روپے اضافہ ھوا۔گیس کی قیمت میں ناقابلِ بیان اضافہ کیا گیا۔ بجلی کا بل پر یونٹ 9روپے سے 16 روپے ھو گیا۔ یہ انتہا مہنگائی اور اس پہ ستم کہ جب یہ سوال ھو کہ اس کا ذمہ دار کون ھے؟کیا آپ نا اہل ٹھہرے؟ کیا آپ کی حکمت عملی نا کام ھوئی؟ کیا آپ کرپٹ نکلے؟ تو جواب میں ”گھبرانا نہیں“ کی گولی عوام کو دے دی جاتی ھے اور اب تو کہتے ھیں کہ سکون قبر میں ھے۔ جب اس کھلاڑی کی کارکردگی کا تذکرہ ان کے عاشقوں سے کیا جاۓ تو اِسے وہ اپنے محبوب لیڈر کی ادا جان کر دفاع کرتے ھیں۔ بہرحال وہ غریب عوام آج خود پہ لعنت کرتی ھے کہ ھم نے عمران خان صاحب سے امید لگائی۔ المختصر آج اسی اناڑی کھلاڑی اور ناقد شخص کی طرح جو باہر بیٹھ کر تنقید کرتا تھا اور کہتا تھا کہ میں اس کھلاڑی کی جگہ ھوا تو یوں کرتا، یہ وزیراعظم کی کرسی پہ براجمان ہستی خود کو اس وطن کے لیے ناگزیر سمجھ رہی ھے اس ہستی کا انجام بھی خطرے میں دکھائی دے رھا ھے۔	Politics Articles	سیاسی کھیل
اس سرخی سے یہ غلط فہمی نہ ہو کہ امیت شاہ نے وزیرداخلہ کا عہدے سے استعفیٰ دے دیا ہے بلکہ ابھی تووہ نہ نہ کرکے صرف پارٹی کی صدارت سے دستبردار ہوئے ہیں جلد یا بہ دیر وہ خوشخبری بھی آجائے گی ۔ راجناتھ سنگھ نے مئی ؁۲۰۱۴ میں وزیرداخلہ بننے کے بعد دوماہ کے اندر جولائی میں پارٹی کی صدارت امیت شاہ کو سونپ دی تھی ۔ امیت شاہ اپنے پیش رو کی مانند آسانی سے صدارت نہیں چھوڑ سکے بلکہ جے پی نڈا کو عبوری ذمہ داری تھما کر خود پارٹی کی کمان سنبھالے رہے۔ وزیر داخلہ بن جانے کے باوجود سارے تنظیمی فیصلے و ہی صادر فرماتے رہے۔ مختلف ریاستوں میں منعقد ہونے والے انتخابات کی حکمت عملی بناتے رہے اور مہمات چلاتے رہے ۔ یہ محسوس ہی نہیں ہونے دیا کہ پارٹی میں کوئی عبوری صدر بھی ہے۔ اس کی وجہ یہ ہے کہ شاہ جی کو اپنے چانکیہ ہونے کا بہت گھمنڈ تھا مگر وہی خودپسندی اور رعونت ان کی ذلت و رسوائی کا سبب بن گئی۔ قومی انتخاب سے فوراً پہلے اور بعد میں ملک کے اندر۶ صوبوں میں انتخابات کا انعقاد ہوا۔ ان میں سے ایک بھی مقام پر شاہ جی بی جے پی کو اکثریت دلانے میں کامیاب نہ ہوسکے اور ہر جگہ پارٹی کو پیچھے ہٹنا پڑا۔ ایک کامیاب سپہ سالار کی حیثیت سے سبکدوش ہونے کے چکر میں شاہ جی نے بہت ہاتھ پیر مارا لیکن مشیت ایزدی نے ہر چال کو ان کے سر پر الٹ دی ۔ قومی انتخاب میں زبردست کامیابی کے باوجود ہریانہ میں وہ کسی طرح جوڑ توڑ کرکے حکومت سازی میں تو کامیاب ہوگئے لیکن مہاراشٹر میں اقتدار کا پیالہ بالکل ہونٹوں کے پاس آکر چھن گیا اور وہ ہاتھ ملتے رہ گئے۔ جھارکھنڈ میں ایسی کراری ہار ملی کہ شاہ جی کو حکومت سازی کا خیال تک نہیں آیا ۔ اس طرح امیت شاہ کی صدارت کے ساتھ ان کا چانکیہ والا لقب بھی دریا برد ہوگیا ۔ انہوں نے کل یگ کا چانکیہ نامی لقب کو اتنا بدنام کردیا ہے کہ اگر کوئی جے پی نڈا کو اس نام سے پکارے تو بعید نہیں وہ اس کا منہ نوچ لیں گے۔ بھارتیہ جنتا پارٹی کو اپنی داخلی جمہوریت پر بڑا فخر ہے اور وہ آئے دن اپنے حریفوں پر طنز و تشنیع کرتی رہتی ہے لیکن اس کے باوجود پارٹی کے اندر صدارت کے لیے انتخاب کبھی نہیں ہوتا ۔ کوئی ایک نام پارٹی کے رہنما کی مرضی یا سنگھ کے مرکز کی جانب سے تجویز کیاجاتا ہے اور سبھی لوگ اس کی تائید کردیتے ہیں ۔ اس بار بھی یہی ہوا کہ وزیراعظم مودی ، وزیردفاع راجناتھ ، وزیر مواصلات گڈکری سمیت سارے وزرائے اعلیٰ اور ان کے نائبین نے جے پی نڈا کا نام پیش کیا اور اتفاق رائے سے انتخاب ہو گیا۔ سوال یہ ہے کسی اور نے اپنا کاغذات نامزدگی داخل کرکے جے پی نڈا کو چیلنج کرنے کی جرأت کیوں نہیں کی ؟ شاید اس لیے کہ ایسا کرنا مودی سے بغاوت مانا جاتا اور آگے چل کراس بیچارے کا قافیہ تنگ کردیا جاتا۔ اس سے بھی اہم سوال یہ ہے کہ نئے صدر کا نام پیش کرنے والوں میں سابق صدر امیت شاہ کا نام کیوں شامل نہیں تھا ؟ کیا وہ نہیں چاہتے کہ جے پی نڈا صدر بنیں ؟ وہ کسی اور کو صدارت پر دیکھنے کے خواہشمند تھے یا انہیں اپنے سوا کوئی اس عہدے کے لیے مناسب نظر نہیں آتا تھا اور آئینی نے انہیں اس پر مجبورکیا۔ جے پی نڈا کی تاجپوشی کے وقت اگر وزیراعظم کی تقریر نہ ہوتی تو کس کی ہوتی؟ انہوں اپنی مشہور زمانہ لفاظی سے تعریف کے پلُ باندھتے ہوے کہا کہ نڈا جی نے پارٹی کی ترقی میں بڑا حصہ لگایا ہے ۔ یہ بات انہیں اس لیے معلوم ہے کہ انہوں نے نڈا کے ساتھ اسکوٹر پر بیٹھ کر پارٹی کا کام کیا ہے۔ بی جے پی کے ڈھونگ دھتورے میں مودی جی کی چائے اور اسکوٹر کو خاص اہمیت حاصل ہے ۔ نہ جانے کس کس نے ان کی خیالی چائے پی کر تصوراتی اسکوٹر کی سواری کی ہے۔ سابق صدر امیت شاہ کے بارے میں مودی نے اختصار سے کام لیتے ہوے بس اتنا کہا کہ ان کی مدت کار کو تین باتوں کے لیے یاد کیا جائے گا۔ پہلی تو ٹکنالوجی ، دوسرے پارٹی کی توسیع اور کارکنان کے لیے کام کرنا ۔ اس میں قوم کی کسی خدمت کا کوئی ذکر نہیں تھا۔ انتخاب میں کامیابی کا کریڈٹ دیتے وقت بھی انہوں نے رسماً امیت شاہ کے ساتھ راجناتھ کو شریک کردیا کیونکہ وہ اس کا سہرہ اپنے سوا کسی کے سر باندھ ہی نہیں سکتے ۔ اس تقریب کی اہم ترین بات یہ ہے کہ اپنے بعد آنے والے کے صدر کے استقبال میں امیت شاہ کی زبان سے ایک لفظ بھی نہیں پھوٹا۔اس طرح کی نرگسیت کا شکار پہلے تو صرف مودی تھے لیکن اب شاہ بھی دوڑ میں شامل ہوگئے ہیں ۔یہ ایک تلخ حقیقت ہے کہ ایسی نفسیات کے لوگ ایک دوسرے کے ساتھ دور تک اور دیرتک نہیں چل پاتے ۔ مودی اور شاہ کا ساتھ کب تک قائم و دائم رہتا ہے یہ دیکھنا دلچسپی سے خالی نہیں ہوگا۔ان دونوں کے درمیان کا خط مستقیم اب ایک ن مثلث میں تبدیل ہو گیا ہے۔انسٹھ سالہ جے پی نڈا کو وزیر اعظم نریندر مودی اور امیت شاہ کے انتہائیفرمانبردار دست راست سمجھا جاتاہے۔ تاریخ گواہ ہے کہ سیاسی بساط پر کوئی کسی کا وفادار نہیں ہوتا ۔ ایک زمانے میں مودی بھی اڈوانی کے سعادتمند شاگرد ہوا کرتے لیکن موقع ملنے پر انہوں اپنے گرو کے ساتھ وہی کیا جو اورنگ زیب عالمگیر نے اپنے پیش رو حکمراں شاہجہاں کے ساتھ کیا تھا۔ یہ اور بات ہے کہ ان دونوں کے درمیان باپ بیٹے کا رشتہ بھی تھا لیکن اقتدار کے بعد اس کی حیثیت ثانوی ہوگئی تھی۔ فی الحال یشونت سنہا اور جینت سنہا کا بھی یہی حال ہے۔ جے پی نڈا کی تاجپوشی کے وقت وزیراعظم نریندر مودی نےیہ اہم انکشاف کیا کہ اقتدار میں رہتے ہوئے پارٹی کو چلانا ایک بہت بڑا چیلنج ہوتا ہے۔ اس کی وجہ انہوں نے یہ بتائی کہ ایسے میں سیاسی جماعت بھی سرکار کا حصہ لگنے لگتی ہے ۔ وزیراعظم نے یہ عہد کیا کہ ہم حکومت اور جماعت کے بیچ کی لکیر کو مٹنے نہیں دیں گے ۔ یہ دعویٰ کرناجتنا آسان ہے اس پر عمل آوری اتنی ہی مشکل ہے ۔ جے پی نڈا نے بی جے پی کی قیادت ایک ایسے وقت میں سنبھالی ہے، جب متنازعہ شہریت ترمیمی قانون کے خلاف ملک بھر میں مظاہروں کا سلسلہ جاری ہے۔ عالمی سطح پر اس قانون نے ملک کو بدنام کردیا ہے۔ مظاہرین میں پھوٹ ڈالنے کی تمام کوششیں ناکام ہوچکی ہیں، مگر شاہ جی اس پر اڑے ہوئے ہیں ۔ حکومت کے ناعاقبت اندیشانہ فیصلے کی حمایت میں پارٹی کو میدان میں آنا پڑا ہے ۔اس نازک صورتحال میں بی جے پی کو گھر گھر جاکر لوگوں کو سمجھاناپڑ رہا ہے ۔ آسام اور دیگر کئی مقامات پرعوام ڈنڈا لے کر بی جے پی کارکنان کی خبر لے رہے ہیں ۔ مسلمانوں کے علاوہ ہندو لوگ بھی انہیں دوڑا رہے ہیں ۔ مجبوراً اسے بلاواسطہ موبائل کے ذریعہ رابطے کا راستہ اختیار کرنا پڑا تاکہ عوام کے غم وغصے سے بچا جاسکے ۔ دنیا کی سب سے بڑی پارٹی ہونے کا دم بھرنے والی بی جے پی فی الحال مس کال کے ذریعہ عوام کی حمایتجٹانے کے لیے گڑگڑا رہی ہے۔ مودی سرکار اس سے قبل بڑی بڑی غلطیاں کرچکی ہے لیکن ایسی نوبت نہ تو نوٹ بندی کے بعدآئی تھی اور ن یہ حالت ہ دفع ۳۷۰ کو ختم کرنے بعد ہوئی ۔ ایسے میں امیت شاہ سے وراثت میں ملنے والے مسائل سے نڈا کیسے نمٹیں گے یہ تو وقت ہی بتائےگا؟ بی جے پی کے سابق مرکزی وزیر یشونت سنہاکے مطابق امیت شاہ نے پارٹی میں ایک کارکن کی طرح نہیں بلکہ آقاکی طرح کام کیا اوربی جے پی کے تشخص کو اندر اور باہر دونوں ہی جگہ بدل کر رکھ دیا ۔ یہ اب ایک کارپوریٹ کمپنی بن کر رہ گئی ہے۔ امیت شاہ کے برعکس جے پی نڈا چونکہ مستقل مزاج اور ہنس مکھ شخصیت کے مالک کم گو انسان ہیں اس لیے پارٹی کلچر پر اس کا جزوی اثر ضرور پڑے گا ۔ وائس چانسلر کے بیٹے جے پی نڈا کی کوئی ڈگری جعلی نہیں ہے۔وہ مودی جی کی طرح چائے بیچنے کا پاکھنڈ نہیں کرتے اور نہ انہوں نے شاہ جی کی مانندغنڈوں کی صحبت میں رہ کر رنگدار ی وصول کرنے کا کاروبار کیا ہے۔ اس کے باوجود امکان کم ہے کہ امیت شاہ کے اثرات پارٹی پر کم ہو ں گے کیونکہ کانگریس کی طرح بی جے پی میں پارٹی کا صدر سب سے زیادہ طاقت ور نہیں ہوتا بلکہ وہاں وزیر اعظم ہی سب کچھ ہوتاہے اور مودی راج کا کلمہ ہی ہے کہ ’’ہر ہر مودی ، گھر گھر مودی ‘۔ 	Politics Articles	امیت شاہ: کل یگ کے چانکیہ کا عبرت ناک انجام
حکمرانوں کے بلندو بانگ دعوؤں سے لوگ وقتی طورپر خوش توہو جاتے ہیں لیکن فقط دعوؤں کی بنیادپر کتنی دیر تک عوام کو بہلایا جا سکتاہے ہمارے ملک میں اکثریت مسلمانوں کی ہے اس کے باوجودجب بھی ماہ ِ صیام آتاہے خوانچہ فروش سے دکاندارتک ہر شخص چھریاں تیز کرلیتا ہے ہرچیز کا ڈبل،ٹرپل ریٹ ۔۔کبھی مہنگائی کا طوفان اور کبھی نا جائز منافع خوری کی سونامی ۔۔مقدس ماہ صیام ہو عیدین کی آمدآمد ہوشربا مہنگائی سے عوام کے ہاتھوں کے طوطے اڑ جاتے ہیں دکاندار اس اندازسے چیزیں مہنگی کرتے ہیں جیسے ان کے نزدیک یہ بھی کوئی مذہبی فریضہ ہو۔ ماہ ِ صیام سے پہلے پیاز25-20روپے کلو تھا اب تگنی قیمت پر فروخت ہورہاہے ابھی تک اس کے بھاؤ نہیں گرے۔حدہوگئی لہسن اور ادرک350روپے کلو تک دھڑلے سے بیچا جارہاہے ادرک ،لہسن نہ ہوگئے کستوری ہوگئی دالوں کاحال بھی مت پوچھئے صرف آلو سستے ہیں باقی دوسری سبزیوں کا ریٹ اونچا اور عوام کا حال پتلاہے ۔ سیب ،انار اوردیگرفروٹ کا ریٹ اس قدر بڑھ گیاہے غریب تو صرف حسرت سے دیکھتے گذر جاتے ہیں مباداکمزوردل شاید قیمتیں سن کر بے ہوش نہ ہو جائیں۔ آٹے کے بحران کے بعدلگتا ہے چینی کا بحران آئے گا اس آڑمیں نانبائیوں نے روٹی اور ناان کی قیمت بڑھا ڈالی لیکن ان گراں فروشوں کو کوئی پوچھنے والا بھی نہیں ہے لگتاہے حکومت اور پرائس کنٹرول کمیٹیوں کے کرتادھرتا امبی تان کر سو گئے ہیں اسی لئے گراں فروشوں نے عوام کا براحال کررکھاہے لوگ ایک دوسرے سے پو چھتے پھررہے ہیں حکومت کہاں ہے؟ انتظامیہ کہاں خواب خرگوش مزے سے سورہی ہے؟عوام نا جائزمنافع خوروں کے ہاتھوں لٹ رہے ہیں پھربھی ہمارے وزیرِ ِ اعلیٰ کا دعویٰ ہے نا جائز منافع خوروں سے آہنی ہاتھوں سے نمٹیں گے حالات تو ایسے ہیں وہ کیا نمٹیں گے عوام گراں فروشوں کے ہاتھوں نمٹے جارہے ہیں۔اس میں کوئی شک نہیں وزیر ِ اعلیٰ عثمان بزدار نے مہنگائی کنٹرول کرنے کیلئے چھاپے مارنے کی ہدایت کردی ہے لیکن وہ کہاں کہاں جائیں گے؟ کس کس شہر چھاپے ماریں گے؟ کس کس کو پکڑیں گے۔پاکستان میں تو آوے کا آوابگڑاہواہے۔ نا جائز منافع خوروں نے حکومت کی رٹ کو چیلنج کررکھاہے جس طرح شمالی وزیرستان میں دہشت گردوں اور سماج دشمن عناصر کے خلاف اپریشن ردالفسادشروع کیا گیا ہے ملک بھر میں مہنگائی کرنے والے نا جائز منافع خوروں کے خلاف ایک خوفناک اپریشن ضرب ِ غضب یا اپریشن ردالفساد شروع کرنے کی اشد ضرورت ہے ان لوگوں نے عوام سے خوشیاں چھین لی ہے عام آدمی اور معصوم معصوم بچے فروٹ کو ترستے پھررہے ہیں مگرمہنگائی کرنے والوں کو ذرا ترس نہیں آتادراصل یہ بڑے زمانہ ساز لوگ ہوتے ہیں ملک میں جس پارٹی کی حکومت بنتی ہے بڑے بڑے تاجر،صنعتکاراورسرمایہ دار اس پارٹی میں شامل ہوکر حکومت کا حصہ بن جاتے ہیں اب کون مائی کا لال ان کے خلاف کارروائی کرے حکومت کچھ کرتی بھی ہے تو وہ گونگلوؤں سے مٹی جھاڑنے کے مترادف ہوتاہے بیشتر اوقات ڈسٹری بیوٹر صاف بچ نکلتاہے اور قانون کی زدمیں چھوٹا دکاندار آجاتاہے سزا اور جرمانے بھی اسی کو ہوتے ہیں سامنے کی بات ہے اسے چیز جس حساب سے ملے گی فروخت بھی اسی مارجن سے کی جائے گی۔نا جائز منافع خوری صرف اس صورت ختم کی جا سکتی ہے جب بے رحم اپریشن کی زدمیں جو بھی آئے اسے معاف نہ کیا جائے دوسراپرائس کنٹرول کمیٹیوں کو فعال بنایا جائے اس میں اچھی شہرت کی حامل نیک نام شخصیات کو نہ صرف نمائیدگی دی جائے بلکہ انہیں اختیارات بھی دئیے جائیں معیار اور مقدارپرسختی سے عمل کیا جائے تو کوئی وجہ نہیں عوام کی داد رسی نہ ہو،صارف عدالتوں کا دائرہ کار وسیع کیا جائے بلندو بانگ دعوے کرنااچھی بات سہی اس سے لوگ وقتی طورپر خوش توہو جاتے ہیں لیکن فقط دعوؤں کی بنیادپر کتنی دیر تک عوام کو بہلایا جا سکتاہے ہر قسم کی سیاست سے بالاترہو کر فیصلے کرنے سے ہی عوام کو ریلیف مل سکتاہے عوام دعوے نہیں عملی اقدامات چاہتے ہیں اور عملی اقدامات کیلئے دعوے کرنے کی ضرورت نہیں ہوتی۔ 	Politics Articles	مہنگائی مار گئی
 گرتی ہوئی دیوار کو ایک دھکااور دو! اس دیوار سے مرادمیرے وہ عوام ہیں جن کوپچھلی پانچ دہائیوں سے ہر حکمران نے''دھکے'' اور''دھوکے'' کے سواکچھ نہیں دیا ۔مشکل یہ نہیں کہ وقت مشکل ہے ،مشکل یہ ہے کہ ارباب اقتدارواختیار تماشائی بنے ہوئے ہیں۔عوام کے آگے کنواں اور پیچھے کھائی ہے،کوئی ا ن کے پیٹ کی آگ بجھانے تودرکنار ہماری حکمران اشرافیہ ان کی محرومیوں کامداوااوراشک شوئی کرنے کیلئے تیار نہیں۔ ایوان اقتدار میں چہروں کے سواکوئی تبدیلی نہیں آئی ،عام آدمی کی حالت زاربدسے بدترہوگئی ہے۔جس وقت تک حکمرانوں کامائنڈسیٹ تبدیل نہیں ہوگااس وقت تک عام آدمی کی قسمت سنورے یابدلے گی نہیں ۔عوام ماضی میں شریک اقتدارتھے اورنہ آج ان کی کوئی وقعت ہے۔ایوان اقتدارتک رسائی کیلئے عوام کااستعمال اوراقتدارمیں آنے کے بعدان بیچاروں کااستحصال کیاجاتا ہے۔ایک مقروض ملک کے حکمرانوں کی مراعات اورترجیحات ایک بڑاسوالیہ نشان ہیں ۔ڈالرز، سونا،بجلی،پانی ،ٹماٹر ،آٹا اور پھر چینی باری باری ہرنعمت عوام سے چھین لی گئی۔حکمران عوام کونصیحت نہیں ہروہ نعمت دیں جس سے ان کی زندگی میں آسودگی، آسانی ،شادمانی اور انفرادی وااجتماعی کامرانی آئے ۔ ڈالرز لگا کے بیرون ممالک کے دورے ،میرا ملک سونا کہہ کر بجلی گراتی تقریبات کرکے وہاں ماراگیا جہاں پانی نہ ملے ۔ٹماٹر بڑھنے کے ڈر سے ٹماٹر غائب ،مشکل سے دھرنے سے سمارٹ ہوئی عوام کو دوبارہ موٹا نہ ہونے دیا جائے ا سلئے آٹا غائب ویسے بھی نومبر، دسمبر میں عوام زیادہ روٹی کھا تے ہیں ایسی میٹھی میٹھی اور کانوں میں رس گھو لتی باتیں سننے کے باوجود بھی اگر عوام چینی مانگیں تو ناشکرے ہیں یہ لوگ۔مسئلہ حکومت میں نہیں نا ہی حکومتی اداروں میں ہے۔مسئلہ اس عوام کی سوچ کا ہے۔جو بھی ان کی خاطر اچھا سوچے عوام کو سمجھ ہی نہیں آتی معیشت بڑھ رہی ہے اسٹاک ایکسچینج کا گراف اوپر آ رہا ہے۔پہلے کبھی پاکستان کو کسی بھی ملک کی طرف سے اتنی پذیرائی حاصل نہیں ہوئی جتنی پاکستان کو اب مل رہی ہے۔ معیشت عوام سے نہیں بلکہ عوام معیشت سے ہے۔کچھ وقت مشکل ضرور ہے بہت جلد غریب عوام کے خاتمے تک سب مشکلات ختم ہو جائیں گی۔کبھی آج تک کسی حکمران نے یہ دعویٰ کیا تھا کہ اس کے گھر کا خرچہ بہت مشکل سے چل رہا ہے۔افسوس صد افسوس جب وزیراعظم ہمارے ساتھ تعاون کر رہے ہیں توہمیں بھی ضبط اورصبروتحمل کا مظاہرہ کرنا چاہیے۔حکومتی دعوے ضرور پورے ہوں گے ابھی تو پانچ سال پورے کرنے ہیں۔ یہ بات نہیں کہ حکومت کچھ کرنا نہیں چاہتی ،عوام نے پوری بات نہیں سنی وزیراعظم عمران خان نے کہا تھا،اگر میں حکومت میں آیا ! اگر میری حکومت آئی !بڑے بڑے دعوے کرنے والے وزیراعظم عمران خان غلط نہیں، حکومت تو ان کی آئی ہی نہیں۔ لہٰذاء عمران خان کی طرف سے آج تک کچھ نہیں کیا گیا۔غریبوں کے خاتمہ کیلئے اوہ معذرت ! غربت کے خاتمے کیلئے بہت سے پروگرام لائحہ عمل میں لائے جارہے ہیں عوام کو پریشان ہونے کی کوئی ضرورت نہیں۔ 27 مارچ2019ء غربت مکاؤ تقریب کے دوران عمران خان نے مکمل طور پر غربت پر قابو پانے کیلئے منصوبہ بندی عوام کے سامنے رکھ دی اس تقریب میں غریبوں کو دیے جانیوالے کوٹہ میں بھی اضافہ کیا گیا۔ تقریری اور تحریری طور پر بہت سی چیزیں منظرعام پر آئیں۔مگر افسوس اس بات کا ہے کہ ابھی تک ہمارا وزیراعظم تقریر سے تدبیرتک نہیں پہنچا ۔آٹا بحران بھی حکومتی نہ اہلی یا وزراء کی غلط منصوبہ بندی بہرکیف ہر حال میں جوابدہ توحکومت ہے۔حکومت کی رٹ اور حکومت چلانا کوئی مذاق نہیں۔حضرت عمرفاروق رضی اﷲ تعالی عنہ نے فرمایا 'اگر دریائے نیل کے کنارے کوئی کتا بھی پیاسا مرگیا تو میں اپنے ربّ العزت کو کیا جواب دوں گا۔کاش ہر حکمران اپنے اوپر اﷲ تعالیٰ کا خوف ایسے ہی طاری کرلے۔حکمرانوں کو اپنے طرز حکمرانی کا جواب دینا ہے اس خوف کو اپنے ذہن میں رکھ کر اگر حکومت فیصلے کرے تو عوام اور حکومت دونوں کے حق میں بہتر ہو جائے گا۔عوام فی الحال بہت مشکل حالات سے گزر رہی ہے۔عوام کے حالات فی الحال اس گرتی ہوئی دیوار کی مانند ہیں جس کوسہارادینے کیلئے کوئی تیار نہیں۔ اﷲ تعالی ہمارا حامی و ناصر ہو۔ آمین  	Politics Articles	دھکے اور دھوکے
اسلامی جمہوریہ پاکستان بیسیوں مفکرین، ہزاروں علمائے کرام ، لاکھوں شہیدوں اور کروڑوں پاکستانیوں کے خوابوں کی آمنگوں کا ترجمان ہے۔ قائد اعظم سے لیکر جناب اقبال ؒ، مولانا مودودیؒ،، علامہ شبیر عثمانی اور ابو الکلام تک، ایوب خان سے جنرل یحیی ،بھٹو، بے نظیر ،نوا ز شریف تک، جنرل مشرف سے پھر زرداری، نوا ز و عمران تک ہر ایک کو ہم نے غداروطن، متضاد العقیدہ، منافق، مفسد، غیرنظریاتی، شیطان یا بھارت و اسرائیل کا حامی ہونے کا سرٹیفیکیٹس تھمایا ہے اور تنقید برائے تنقید ، منفی سوچ اور عدم مساوات کو پروان چڑھایا ہے۔ پاکستان چونکہ نظریاتی ، روایتی اور فطری طور پر جمہوریت پسند واقع ہوا ہے مگر بدقسمتی سے حکمرانوں اور عوام الناس کی ذاتی پسند وناپسند رویوں کی وجہ سے اسے بین الاقوامی تحقیقاتی رسالوں میں بے انصاف اور کرپٹ ملک کا خطاب بارہا مل چکا ہے۔ 47ء کے بعد سے طالع آزماؤں نے جمہوریت کے حسن کوماند کرنے اور جمہوریت کی ناؤ کو کمزور ترین بنانے کے لیے جمہوریت کی پیٹھ پر چھرا گونپا ہے جو کہ ہنوز جاری ہے۔ اور جس کا جرات مندانہ تذکرہ وزیر اعظم عمران خان ڈیوس فورم پر بھی کر چکے ہیں۔ طالع آزماؤں نے صرف یہی گناہ نہیں کیا بلکہ اپنے ناکردہ گناہوں پر کور ڈالنے کے لیے جمہوری قوتوں کو برابر منافع کے ساتھ عوام الناس کے ساتھ ابدی کھلواڑ پر لگا دیا ۔ چنانچہ طالع آزماؤں کی دو قسمیں سامنے آئیں(1) جمہوری طالع آزما (2) غیر جمہوری طالع آزما ۔ جمہوری طالع آزماؤں کی تاریخ سے قوم واقف ہے مگرانہوں نے جمہوریت پسندوں کا جو حال کیا وہ ملاحظہ کریں۔انہوں نے جمہوریت پسند سوچ رکھنے والوں کو دائیں بائیں بازوؤں Right & left mindsets کی جماعتوں اور ان کے متبعین میں بدل دیا ۔پھر دائیں بازوؤں والی جماعتوں میں بھی دو طرح کی سوچیں بیدار ہوئیں ۔ (1) سیاسی اور عملاََ غیر پارلیمانی: جو کہ محلے کی ناکام و نامراد سیاست کر کے عوام کو چونا لگانے میں ہمہ دم مصروف ہیں اور ارض وطن کی درخشندہ تاریخ میں آج تک کوئی قابل تقلیدوتعریف کارنامہ سرانجام نہیں دے سکیں جیسا کہ مسلم لیگ ن، پی پی پی، پی ٹی آئی، ایم کیو ایم ، اے این پی، بی این پی وغیرہ (2) سیاسی و دینی جماعتیں: جو کہ خود کو دین کیساتھ ساتھ اقبال کے شعر ـــــ’’جدا ہو دین سیاست سے تو رہ جاتی ہے چنگیزیـ‘‘ پر پورا اتارنے کے لیے سیاست کو بھی ساتھ ساتھ چلاتے ہیں جیساکہ جے یو آئی اور جماعت اسلامی وغیرہ۔ (3) سیاسی اوردینی و مذہبی و مسلکی جماعتیں: تحریک لبیک، ملی مسلم لیگ وغیرہ (4 )مسلکی و گروہی جماعتیں: دیوبندی، بریلوی، اہل حدیث اور اہل تشیع وغیرہ۔ عملی طور پر جمہوری طالع آزماؤں نے بھی حقیقی طالع آزماؤں سے کم بد بختی کا مظاہرہ نہیں کیا۔ ملک کا المیہ برس ہا برس یہ یہی رہا کہ آمروں نے جمہوری قوتوں کو استعمال کر کے ملک کی تقدیر بدلنے کے بجائے مفادات کی جنگ میں دھونس دیا ۔جیسے جیسے ملک میں سیاسی وغیرسیاسی ،پارلیمانی و غیر پارلیمانی اور دینی و مذہبی گروہوں میں رنجش و چپقلش بڑھتا گیا ویسے ویسے ملک میں معاشی معاشرتی ، سماجی ، ادارہ جاتی اور خاندانی تفریق کا عفریت پھیلتا گیا۔ اب گزشتہ 10 سالوں سے تو دائیں اور بائیں بازو کی جماعتوں کا بھی فرق ختم ہو گیا ہے اور سیاسی جماعتیں بغیر کسی نظریے اور وژ ن کے بے جان مردے کی مانند ہیں اور روح و ضمیر کے بغیر بے سدھ و بے سیدھ کھڑے ہیں ۔گزشتہ 50 برس سے طبقاتی نظام نے غریب عوام کو اپنے گرداب میں پھنسا کر رکھا ہے۔جہاں حکمران طبقے نے معاشرے کے بنیادی اصولوں سے انحراف کیا ہے وہاں دینی و مذہبی طبقے نے بھی اپنی ذاتی دکان کو چمکانے پر دھیان دیا ہے۔ایلیٹ مائنڈ سیٹ نے عصری تعلیم اور مدرسہ تعلیم میں خلیج پیدا کر دی۔ سکول میں پڑھنے والے بچوں کو ماڈ سکواڈ جبکہ مدرسہ اسکالر کو مولوی کا خطاب ملا۔ حالانکہ عصری تعلیم کا مطلب تھا زمانہ کی تعلیم ( یعنی حالات حاضرہ کی آگاہی) جبکہ مدرسہ تعلیم کا مطلب انسان کی دینی تربیت کا حصول ۔ اور جب دونوں تعلیمات کسی ایک میں ہوں تو اسے عصر الرجال کہا جاتا ہے مگر جب ا ن میں سے کسی ایک تعلیم یا اسکی آگاہی میں کمی ہو تو پھر تربیت سازی اور اخلاق سازی میں فرق ضرور پڑھتا ہے ۔ سیاسی یا غیر سیاسی نظام بذات خود کوئی سند ، نظریہ ، ڈاکٹرائین یا روش نہیں ہے بلکہ بنیادی طور پر یہ رویوں کا نام ہے ۔سیاسی و غیر سیاسی جماعتوں نے خود کو حقیقی جمہوری رویوں سے عاری کر کے نفرت اور جہالت کی بنیادی اینٹ رکھی ہے۔ یقین جانیئے! یہ اینٹ کسی خوبصورت گھر کی تلاش میں ہے اور وہ گھر پیاراپاکستان ہے اور یہ اینٹ اس میں جمہوری سوچ رکھنے والے ہی پیوست کر سکتے ہیں ۔ پاکستان کو ایک سیاسی قیادت کی ضرورت ہے جو کہ صحیح معنوں میں سیاسی اور جمہوری ہو۔ایسی قیادت جو کہ مسلکی تفرقہ بازی سے بالا تر ہو کر بات کرے اور جمہوری نظام کو قرآن وسنت کی روشنی میں اسلامی بنیادوں پر استوار کرے۔ ضرورت اس امر کی ہے کہ ہمارے حکمران غیر کی چال بازیوں ، ریشہ دوانوں اورجنگوں سے خود کو الگ رکھیں اور معتدل انداز میں چلتے ہوئے انصاف کے نظام کو بحال کریں۔ کیونکہ 73 ء کے آئین کے مطابق جس دن انصاف کا نظام نافذ ہو گیا اس دن پاکستان ترقی و خوشحالی کے درجے پر سرفہرست ہوگا۔  	Politics Articles	جمہوری و غیر جمہوری طالع آزما
سیاستِ بلوچستان دراصل سیاسی گیم چینچر ہی ہے،سیاستِ بلوچستان میں بڑے بڑے نام اور بڑے بڑے شخصیت ڈی سیٹ ہو چکے ہیں ان خیالوں کی رونمائی ہمیں اُس وقت جگاتی ہیں جب بلوچستان میں منتخب نمائندے دیکهتے ہی دیکهتے "عدم اعتماد"کی زد میں آچکے ہیں- ویسی ہی 2013 کے عام انتخاب میں دو رکن بلوچستان اسمبلی ڈاکٹر عبدالمالک بلوچ اور بعد میں نواب زہری وزیراعلی منتخب ہوئے مگر عدم اعتماد نے زہری کے حکومت کو چلنے نہیں دیا اور قدوس بزنجو نے نواب زہری کو ڈی سیٹ کیا اور اپنا کابینہ بنا کے بلوچستان میں حکومت سنبهالی 2018 کے عام انتخابات میں جام کمال جب وزیراعلی منتخب ہوئے تو پهر قدوس بزنجو اور جام کمال کے درمیان اختلافات شروع ہوئے مگر چلتے چلتے "عدم اعتماد" کی گونج ایک بار پهر سنائی دے رہی ہے مگر اس دفعہ پارٹی الگ،ممبرز الگ حتی کہ سرفراز بگٹی جو نواب زہری کے دور حکومت کے مخالف تهے مگر اس دفعہ وه قدوس کے مخالف ہیں،اس دفعہ قدوس کے حامی کچھ اور ہیں پارٹی الگ،ممبرز الگ،مگر سیاسی گیم چینجر وہی.... جام اور بزنجو کس وجہ سے ناراض ہیں قبل از وقت کچھ نہیں کہہ سکتے مگر "گیم چینجر" قدوس کیوں؟؟ یاد رہے کہ 2018 کے عام انتخابات سے پہلے دیکهتی ہی دیکهتی "BAP" بلوچستان عوامی پارٹی کے نام سے ایک پارٹی بنی اور برسرِ اقتدار بهی آئی اور یہ بهی یاد رکیهیے کہ اس پارٹی سربراہی وہی جام کمال نے کی جس کو آج اسی ہی کے پارٹی کے ممبر اور اسپیکر بلوچستان اسمبلی قدوس بزنجو ڈی سیٹ کرنے ہیں گیم چینجرِ بلوچستان گیم چینجرِ سیاست	Politics Articles	سیاسی گیم چینجر....بلوچستان کے نام
سیاستِ بلوچستان دراصل سیاسی گیم چینچر ہی ہے،سیاستِ بلوچستان میں بڑے بڑے نام اور بڑے بڑے شخصیت ڈی سیٹ ہو چکے ہیں ان خیالوں کی رونمائی ہمیں اُس وقت جگاتی ہیں جب بلوچستان میں منتخب نمائندے دیکهتے ہی دیکهتے "عدم اعتماد"کی زد میں آچکے ہیں- ویسی ہی 2013 کے عام انتخاب میں دو رکن بلوچستان اسمبلی ڈاکٹر عبدالمالک بلوچ اور بعد میں نواب زہری وزیراعلی منتخب ہوئے مگر عدم اعتماد نے زہری کے حکومت کو چلنے نہیں دیا اور قدوس بزنجو نے نواب زہری کو ڈی سیٹ کیا اور اپنا کابینہ بنا کے بلوچستان میں حکومت سنبهالی 2018 کے عام انتخابات میں جام کمال جب وزیراعلی منتخب ہوئے تو پهر قدوس بزنجو اور جام کمال کے درمیان اختلافات شروع ہوئے مگر چلتے چلتے "عدم اعتماد" کی گونج ایک بار پهر سنائی دے رہی ہے مگر اس دفعہ پارٹی الگ،ممبرز الگ حتی کہ سرفراز بگٹی جو نواب زہری کے دور حکومت کے مخالف تهے مگر اس دفعہ وه قدوس کے مخالف ہیں،اس دفعہ قدوس کے حامی کچھ اور ہیں پارٹی الگ،ممبرز الگ،مگر سیاسی گیم چینجر وہی.... جام اور بزنجو کس وجہ سے ناراض ہیں قبل از وقت کچھ نہیں کہہ سکتے مگر "گیم چینجر" قدوس کیوں؟؟ یاد رہے کہ 2018 کے عام انتخابات سے پہلے دیکهتی ہی دیکهتی "BAP" بلوچستان عوامی پارٹی کے نام سے ایک پارٹی بنی اور برسرِ اقتدار بهی آئی اور یہ بهی یاد رکیهیے کہ اس پارٹی سربراہی وہی جام کمال نے کی جس کو آج اسی ہی کے پارٹی کے ممبر اور اسپیکر بلوچستان اسمبلی قدوس بزنجو ڈی سیٹ کرنے ہیں گیم چینجرِ بلوچستان گیم چینجرِ سیاست	Politics Articles	سیاسی گیم چینجر....بلوچستان کے نام
سالانہ بجٹ آئندہ مالی سال میں ہونے والی آمدنی اور اخراجات کا تخمینہ ہوتا ہے جس سے پتہ چلتا ہے کہ محصولات جمع کرنے کیلئے کیا پلاننگ کی گئی ہے اور ایسا کونسا شعبہ ہے جہاں ٹیکس اور غیر ٹیکس محصولات کو ترجیحی بنیادوں پرخرچ کیا جائیگا۔کسی بھی جمہوری حکومت سے یہ توقع کی جاتی ہے کہ وہ سالانہ بجٹ کو اہم شراکت داروں کی شمولیت کے ذریعے شفاف انداز میں تیار کرکے منظوری حاصل کرے اور یہ یقینی بنائے کہ لوگوں کو متعلقہ معلومات تک رسائی حاصل کرنے اورانہیں اپنی رائے دینے کے مواقع میسر ہوں حکومت سے یہ توقعات بھی وابستہ کی جاتی ہیں کہ وہ نہ صرف ٹیکس کا ایک منصفانہ نظام قائم کرے بلکہ پسماندہ طبقات پرٹیکسز کا بوجھ کم کرکے معاشی سرگرمیوں کی حوصلہ افزائی کے ذریعے روزگار کے مواقع پیدا کرے۔ اسی طرح، ایک جمہوری حکومت کو اپنے منصوبوں میں معاشرتی اور انسانی ترقی کو فوقیت دینی چاہئے۔ بدقسمتی سے پاکستان میں سالانہ بجٹ اسی لیے ہدف تنقید رہتا ہے کیونکہ اس میں عام طور پر حکمران طبقے کے مفادات کو تحفظ جبکہ غریب و متوسط طبقے کی ضروریات اور مفادات کو یکسر نظر انداز کیا جاتا ہے جس سے شدیدسیاسی ردعمل کیساتھ ساتھ معاشی ترقی کے محدود ہونے کے خطرات بڑھ رہے ہیں۔ پاکستان میں بجٹ سازی زیادہ تر روایتی انداز میں کی جاتی ہے۔ بجٹ کی تیاری،منظوری،عملدرآمد اورآڈٹنگ میں شفافیت کو بڑھانے کیلئے ایسی کوئی واضح کوشش نظر نہیں آتی جو کہ ترقی یافتہ جمہوری ریاستوں کا خاصا ہے۔بجٹ سازی کے دوران اداروں کی کارکردگی،بجٹ کی ضروریات اور چیلنجز،معاشرتی،معاشی اور تکنیکی تبدیلیوں کے تنقیدی جائزہ نہیں لیا جاتا بلکہ سابقہ بجٹ خاکوں کے مطابق آئندہ مالی سال کی منصوبہ بندی کی جاتی ہے اوریہ عمل متعلقہ وزارتیں عام طور پر مشینی انداز میں کرتی ہیں بجٹ کے صرف چند نکات اعلیٰ سطحی بحث کا حصہ بنتے ہیں جبکہ باقی حصے سابقہ پریکٹس کے مطابق اسی طرح کتابوں پر موجودرہتے ہیں۔زمینی حقائق اور ضروریات کو مدنظر رکھتے ہوئے کسی وزارت،محکمہ یا ادارہ سے جانچ پڑتال نہیں کی جاتی کہ کونسے بجٹ ہیڈ کو ختم کرنا یا شامل کرنا ضروری ہے یا کس بجٹ ہیڈ کی ضرورت پڑ سکتی ہے۔ مختلف وزارتوں یا اداروں کی بجٹ ضروریات بھی وزارت خزانہ کے فیصلوں کی تابع ہوتی ہیں۔ ترقیاتی بجٹ بھی بین الاقوامی سطح پر رائج مثالی طریقہ کار کے برعکس روایتی انداز میں تیار کیا جاتا ہے۔ترقیاتی منصوبوں کے انتخاب اور بجٹ مختص کرنے کا صوابدیدی عمل مختلف علاقوں کے لوگوں کی ضروریات کو پورا نہیں کرپاتاجبکہ بعض مخصوص علاقوں،طبقوں اورشعبہ جات کے منصوبوں کو ترجیحاً فوقیت دی جاتی ہے پاکستان میں بجٹ سازی کاعمل انتہائی کمزور ہے اورقومی اسمبلی ،سینٹ اورقائمہ کمیٹی برائے خزانہ، ریونیو اور اقتصادی امور میں اس پرانتہائی مختصربحث کی جاتی ہے مزید جانچ پڑتال اور رائے کیلئے اسے دوسری قائمہ کمیٹیوں کے سپردنہیں کیا جاتا۔ میڈیا اور سول سوسائٹی کو تجزیہ کرنے کے لئے محدود وقت ملنے کے باعث بجٹ کا بیشتر حصہ بغیر کسی مباحثے، جانچ پڑتال اور اسٹیک ہولڈرز کی رائے کے پاس ہوجاتا ہے۔بجٹ پر عملدرآمد اور آڈٹ کے مراحل بھی رازداری کا شکار ہیں کیونکہ اس عمل کے دوران شفافیت کے فروغ اور عوامی رائے کے حصول کیلئے کسی قسم کی سنجیدہ کوششیں نہیں کی گئیں۔ سالانہ بجٹ کی اہمیت اپنی جگہ لیکن یہ حقیقت ہے کہ بجٹ سازی کا غیر موثر،غیر شفاف،غیر ذمہ دارانہ طریقہ کار عوامی خدمات کی فراہمی اور معاشرتی و مساوی ترقی کے اہداف کو حاصل کرنے میں ناکام رہتا ہے۔ پاکستان میں بجٹ سازی اور اس میں پائی جانیوالی خامیوں کی نشاندہی میں غیر سرکاری تنظیم سی پی ڈی آئی کا کردار بہت اہمیت کا حامل ہے جس نے ہمیشہ ایسے معاملات پر بحث کا آغاز کیا ہے جو بجٹ سازی کو بہتر اور مؤثر بنانے کیلئے حکومتی توجہ کے متقاضی ہیں اس سلسلہ میں پاکستان میں مروجہ بجٹ سازی کو بہتر بنانے کیلئے مختلف اقتصادی ماہرین اور سٹیک ہولڈرز کی رائے کے ذریعے ایک چارٹر آف ڈیمانڈ ترتیب دیا گیا ہے جس میں مساوی اور منصفانہ معاشی نظام کیلئے بجٹ سازی اور اس پر عملدرآمد کے عمل میں بہتری اور اصلاحات کے لیے تجاویز شامل ہیں جو کہ معاشرے کے تمام طبقات اور جدید جمہوری ریاستوں کی ضروریات کے مطابق ہیں ۔ بجٹ بنانے کا عمل ۔بجٹ بنانے کے عمل کے دوران پورے ملک میں اسٹیک ہولڈرز (متعلقین) کے ساتھ وسیع تر مشاورت کو یقینی بنا یا جائے اور ان سے موصول ہونیوالی تجاویز کے تجزیہ کیلئے نظام قائم کرے اور بعدازاں انہیں بجٹ تجاویز کا حصہ بنائے۔بجٹ سازی کے دوران حقائق پر مبنی فیصلوں کو فروغ دینے کی ضرورت ہے۔ وزارتوں اور اداروں کو اپنے تحقیقی شعبوں کو مستحکم بنانا ہوگا تاکہ وہ مارکیٹ کے حالات اورسابقہ بجٹ میں لگائے گئے ٹیکسوں کے اثرات سے خاطر خواہ فائدہ اٹھاسکیں۔وزاتوں اوراداروں کو ٹیکس تجاویز یا مختلف جاری و ترقیاتی ضروریات کیلئے ترجیحات کا تعین کرنا ہوگا۔ آئین کے آرٹیکل19-A کیمطابق شفافیت کے فروغ کیلئے بجٹ دستاویز ات میں مجوزہ ٹیکسز اور اخراجات کی مکمل تفصیلات فراہم کی جائیں بجٹ کی دستاویزات ایک آسان اور غیر تکنیکی زبان میں تیار کی جائیں تاکہ قانون ساز ، میڈیا، سول سوسائٹی اور شہری انہیں باآسانی سمجھ کر انکی جانچ پڑتال کرکے ان پر اپنی رائے دے سکیں۔بجٹ کی دستاویزات اردو زبان میں تیار کی جائیں۔اسکی تشکیل اور تحریر کیے جانے کے طریقہ کار کو عام کیا جائے اور اندرون و بیرون ملک شہریوں کو اس طریقہ کارتک رسائی فراہم کی جائے۔بجٹ کی تمام دستاویزات کو ایکسل (Excel)جیسے فارمیٹ میں عام کیا جانا چاہئے، جو نہ صرف تجزیہ بلکہ سرکاری اعدادوشمار اور حساب کتاب کی آزادانہ طور پر تصدیق کیلئے فائدہ مندثابت ہو سکتا ہے۔ بجٹ کی منظوری کا عمل۔جمہوری نظام میں لوگوں کے منتخب نمائندوں کو بجٹ کی تمام تجاویز کو منظور کرنا چاہیے ۔لہٰذاپارلیمنٹ مطلوبہ تحقیقی مہارت حاصل کرکے پالیسی پیپرز کی تیاری کو یقینی بنائے جو کہ ممبران پارلیمنٹ کو پارلیمانی مباحثوں اور اقدامات میں مدد فراہم کر سکیں۔پارلیمنٹ کے بیشتر ممبران بجٹ کے ماہر نہیں ہوتے ہیں، لہٰذا انہیں بجٹ کے مختلف پہلوؤں پر تربیت دینے کے لئے تربیتی پروگرام کا انعقاد کیا جانا چاہئے۔سالانہ بجٹ مارچ میں پارلیمنٹ میں پیش کرکے اس کی پوری جانچ پڑتال کے لئے متعلقہ کمیٹیوں کے حوالے کیا جائے اور ایوان کو بجٹ پر بھرپور بحث کرنی چاہئے، اورتمام ممبران کو بھی اپنی رائے دینے کیلئے مناسب وقت دیا جانا چاہیے۔ ٹیکس لگانے کا نظام۔پاکستان میں ٹیکس نافذ کرنے کا نظام غیر منصفانہ،امتیازی اور غیر مؤثر ہونے کے باعث ہمیشہ تنقید کی زد میں رہا ہے اس ضمن میں ٹیکس دہندگان اکثر ٹیکس کے نظام کے بارے میں شکایت کرتے ہیں لیکن ان کی شکایات کوشاذونادر ہی حل کیا جاتا ہے۔ لہٰذا وفاقی حکومت ٹیکس دہندگان کے حقوق کے بل کو اپنائے اور ان پر عملدرآمد کرے، جس میں ٹیکس دہندگان کے حقوق اور ان حقوق کے تحفظ کے طریقہ کار کی وضاحت ہونی چاہئے۔ بالواسطہ ٹیکسوں پر انحصار کم کریں ۔فی الحال، سب سے زیادہ محصولات بالواسطہ ٹیکسز (Indirect Taxes)کے ذریعے جمع کیے جاتے ہیں۔ جس سے غریب اور کم آمدنی والے طبقوں پر غیر متناسب ٹیکس کا بوجھ پڑتا ہے۔ اس کے ساتھ ساتھ بلاواسطہ ٹیکسز (Direct Taxes)کی شرح کو کم کیا جائے تاکہ کم آمدنی والے طبقے پر مثبت اثرات پڑ سکیں اور انکی معاشی حالت بہتر ہو سکے۔علاقائی اور شعبہ جاتی چھوٹ کو ختم کریں متعدد جغرافیائی علاقے اور معاشی شعبے مختلف قسم کے ٹیکسز خصوصا انکم ٹیکس سے مستثنیٰ ہیں۔ لہٰذا ٹیکس اقدامات کے تناظر میں حکومت کو اس طرح کی چھوٹ کو ختم کرنا چاہئے۔ ریفارمز برائے فیڈرل بورڈ آف ریونیو (ایف بی آر)۔ایف بی آر کو بڑے پیمانے پرایک غیر فعال ادارے کے طور پر سمجھا جاتا ہے۔ اس لیے ضروری ہے اسکے عملے کو ایمانداری او ر منصفانہ طریقہ سے کام کرنے کی ترغیب دینے کیلئے مناسب مراعات دی جائیں۔ ہر سطح پر بھرتیوں کے لئے میرٹ پر مبنی نظام قائم کیاجائے۔موثر اور معیاری کیرئیر پلاننگ اور تعیناتی کیلئے مضبوط طریقہ کار اپنایا جائے،عملے کے موجودہ طرز عمل کو بہتر بنانے اور لوگوں کی شکایات کو دور کرنے کیلئے ایک منظم اور جامع طریقہ کار کو نافذ کیا جائے۔اچھی کارکردگی کی حوصلہ افزائی اور خراب کارکردگی یا ساکھ والے افراد کیخلاف کاروائی کرنے کیلئے طریقہ کار وضع کیا جائے ۔عملے کی اہلیت کوبہتر بنانے کیلئے اقدامات کیے جائیں، شفافیت کے فروغ اور شہریوں کی معلومات تک رسائی کیلئے نظام متعارف کروایا جائے ۔ہیومن ریسورس،فنانس،محکمانہ خریداری،ٹیکس دہندگان کے ڈیٹا بیس،مارکیٹ میں ہونیوالی پیش رفت اور ٹیکس صلاحیت رکھنے والے وہ طبقات جو مختلف وجوہات کی بنا پر ٹیکس نیٹ سے باہر ہیں کیلئے جدید ٹیکنالوجی کا استعمال کیا جائے۔شہریوں کے انفرادی مسائل بارے سوالات یا تحفظات کے جوابات دینے کیلئے ایک موثر نظام کا قیام عمل میں لایا جائے۔مثلاً ٹیکس دہندگان کیلئے ہیلپ لائن کا قیام۔ایف بی آر کو ایسا طریقہ کار وضع کرنا چاہیے کہ وہ مختلف علاقوں میں ہر سطح پر ٹیکس پالیسی پر عملدرآمد سے متعلق مختلف اسٹیک ہولڈرز کی رائے کو باقاعدگی سے حاصل کرکے ان کا تجزیہ کر سکے اور ان کے نتائج کومستقبل کی ٹیکس پالیسی کو بہتر بنانے کیلئے استعمال کیا جائے۔ جاری اخراجات۔جاری اخراجات کیلئے کسی بھی وزارت یا ادارے کی جائز ضروریات کو مد نظر نہیں رکھا جاتا اور عام طور پر بجٹ پچھلے سال کے اعدادوشمار کی بنیاد پر بنا دیا جاتا ہے۔ بجٹ میں مختص رقم اور اس سے متعلقہ عمل میں اصلاحات کیلئے درج ذیل اقدامات کرنے کی ضرورت ہے۔ ہر ادارہ اور وزارت کو اپنے گذشتہ اخراجات، اگلے سال کی ضروریات اور مارکیٹ کے حالات کو مدنظر رکھتے ہوئے اپنی موجودہ بجٹ کی ضروریات کا صحیح طور پرجائزہ لینا چاہئے۔ یہ ضروری ہے کہ بجٹ کے مطالبات پر نظرثانی کے لئے مناسب نظام قائم کیا جائے اور اگر ضروری ہو تو متعلقہ وزارت یا دفتر کے ساتھ مشاورت کرکے اس کو سمجھا جائے۔فراہم کردہ بجٹ میں من مانی کٹوتیوں کی حوصلہ شکنی کی جائے تاکہ عوامی شکایات میں کمی اور اعتما د میں اضافہ ہو سکے۔ ترقیاتی اخراجات۔سابقہ ترقیاتی پروگرامز(ADP) کا جائزہ لینے سے یہ بات سامنے آئی ہے کہ اسکی تیاری میں جو طریقہ کار اپنایا جاتا ہے اس سے بے شمار خامیاں جنم لیتی ہیں اس لیے ضروری ہے کہ ایک واضح اور طے شدہ معیار کی بنیاد پر ہی ترقیاتی سکیموں کوسالانہ بجٹ میں شامل کیا جانا چاہے جو نہ صرف سیاسی اثرورسوخ سے پاک ہوں بلکہ انہیں شامل کرنے کیلئے بڑے پیمانے پر تشہر بھی کی جائے۔اگلے سال کے سالانہ بجٹ میں شامل کیے جانے والے نئے ترقیاتی منصوبوں کی تمام تجاویز کو فروری کے آخر تک عام کیا جائے اور لوگوں کو اعتراضات یابہتری کیلئے تجاویز پیش کرنے کے لئے دعوت دی جائے۔جاری منصوبوں کو کم سے کم مدت میں مکمل کرنے کی پلاننگ کی جانی چاہئے۔انسانی اور معاشی ترقی کو معیار بنا کرتمام علاقوں میں ترقیاتی منصوبوں کا انتخاب کیا جائے خواتین اور معاشرتی طور پر پسے ہوئے طبقات جیسے معذور افراد،ٹرانسجینڈر،مذہبی اقلیتوں کی ضروریات کو پوراکرنے کیلئے سہولیات یا پروگرامز کیلئے خاطر خواہ رقم مختص کرنے پر زور دینا ہوگا۔ بجٹ مینجمنٹ۔وفاقی حکومت کے پاس مالی ضروریات کا اندازہ لگانے ، وسائل کا انتظام کرنے اور بجٹ کو مؤثر انداز میں استعمال کرنے کے لئے ادارہ جاتی صلاحیت کا فقدان ہے، نتیجتاًاکثر قیمتی وسائل اور ٹیکس دہندگان کے پیسے ضائع ہوجاتے ہیں۔ بجٹ کے مؤثر انتظام کے لئے ایک مناسب قانونی طریقہ کار وضع کرنے کی ضرورت ہے تاکہ تکنیکی ماہرین کی مدد سے تازہ ترین اعداد و شمارکو دیکھتے ہوئے حقائق کی بنیاد پرجدید ٹیکنالوجی کے استعمال سے مناسب فیصلے کیے جائیں۔بجٹ خسارا پورا کرنے کیلئے پاکستان کا زیادہ تر انحصار اندرونی و بیرون قرضوں پر ہوتا ہے۔ اگرانہیں مؤثر طریقے سے استعمال کیا جائے تویہ قرضے بنیادی ڈھانچے اور پیداواری صلاحیت کو بہتر بنانے میں معاون ثابت ہوسکتے ہیں۔ تاہم اکثریہ قرضے مکمل تجزیہ کیے بغیر حاصل کیے جاتے ہیں لہٰذا حکومت پاکستان کو اپنے قرضوں کے انتظام اوران کااستعمال بہتر بنانے کی ضرورت ہے۔عام طور پرکسی بھی ملک کے لئے تمام سرکاری وزارتوں اور اداروں کی مالی ضروریات کو پورا کرنے کے لئے سنگل ٹریثری اکاؤنٹ (ایس ٹی اے) کا استعمال زیادہ مؤثر ہوتا ہے۔ پاکستان میں متعلقہ آئینی اور قانونی دفعات بھی اس بات کا تقاضا کرتی ہیں کہ حکومت اپنے بجٹ کے معاملات کو سنگل ٹریثری اکاونٹ کے ذریعے چلائے۔ عام طور پر یہ دیکھا گیا گیاہے کہ حکومت کی جانب سے مختلف اداروں کے فنڈز انکے کمرشل بینکوں کے کھاتوں میں منتقل کردیئے جاتے ہیں جو کافی عرصے تک خرچ نہیں کیے جاتے جبکہ اس دوران حکومت اسٹیٹ بینک آف پاکستان (ایس بی پی) یا کمرشل بینکوں سے زیادہ شرح سودپر قرض لینے پر مجبور ہو جاتی ہے۔سنگل ٹریثری اکاونٹ کے ذریعے نہ صرف رقوم کے لین دین کے مسائل کو ختم کیا جاسکتا ہے بلکہ اس پر سختی سے عملدرآمد کرکے قرضوں کے حجم کو بھی کم کیا جاسکتا ہے۔اس وقت ٹیکس دہندگان کی رقم کا بیشتر حصہ پاکستان اسٹیل ملز (پی ایس ایم)، پاکستان انٹرنیشنل ایئر لائنز (پی آئی اے) اور بجلی کی تقسیم کار کمپنیاں (ڈسکوز) جیسے مختلف سرکاری اداروں کے خساروں کو پورا کرنے کیلئے سبسڈی کی شکل میں خرچ کر دیا جاتا ہے جوسابقہ اورموجودہ حکومتوں کی نااہلی کا منہ بولتا ثبوت ہے۔ اس صورتحال کو بہتر بنانے کیلئے مناسب اقدامات کی ضرورت ہے تاکہ سبسڈی میں دیے جانیوالے فنڈز کو شہریوں کی فلاح و بہبود پر خرچ کیاجاسکے۔ تمام اداروں اور وزرتوں پر لازم قرار دیا جائے کہ وہ اپنے اخراجات سہ ماہی بنیادوں پر مرتب کریں اور ان کی تفصیلات از خو د (Proactive Disclosure of Information)عوام کو مہیا کریں جس سے یہ پتہ چلے گا کہ بجٹ کوئی خفیہ دستاویز نہیں ہے اور ٹیکس دہندگان (شہریوں) کا بنیادی حق ہے کہ وہ حکومت سے ان کے ادا کردہ ٹیکسز کے پیسوں کا استعمال پوچھیں جس سے نہ صرف بجٹ کو زیر بحث نہ لانے سے متعلق پائی جانیوالی عمومی رائے کمزور ہوگی بلکہ ایک مثبت بحث کا آغاز ممکن ہو سکے گا جس کے نتیجہ میں وفاقی اورصوبائی سطح پر بجٹ سازی کے مروجہ طریقہ کارمیں پائی جانیوالی خامیوں کو ختم کرنے اور اس میں بہتری لانے میں مدد ملی گی۔ 	Politics Articles	پاکستان میں روایتی بجٹ سازی اور اس میں بہتری کیلئے تجاویز
قدسیہ مدثر گزشتہ دنوں سوشل میڈیا پر ایک ویڈیو کلپ وائرل ہوا جو ایک کشمیری بچی فاطمہ پر گزرے اذیت ناک لمحات کی علامتی منظر کشی تھی۔ اس کلپ کے پس منظر میں کشمیریوں کا سوچ کر دل دہل سا گیا کہ پتا نہیں 175 دنوں کے شدید کرفیو میں کتنی فاطمائیں ایسے عذابوں سے گزر رہی ہونگی، کلپ میں دیکھایا گیا کہ ایک معصوم کشمیری بچی فاطمہ کو بھائی کی سالگرہ مناتے۔سکول جاتے گڑبا کے ساتھ کھیلتے دکھایا گیا۔اسکے والد بسلسلہ روزگار بیرون ملک مقیم تھے جن کے ایک ہفتے بعد کی آمد نے فاطمہ کی خوشی کو چار چاند لگا دئیے۔پھر !!! بریکنگ نیوز چلتی ہے کہ بھارتی فورسز نے وادی پر کنٹرول سنبھال لیا ہے۔بیمار بچی خوفزدہ ہو کر ماں سے لپٹ جاتی ہے پھر چند بھارتی فوجی دروازہ توڑتے آتے ہیں اور عزیز ازجان بھائی کو لے جاتے ہیں اور کچھ دیر بعد اس کی ماں کو لے جاتے ہیں اور بھائی کا لاشہ چھوڑ جاتے ہیں۔اور فاطمہ بھائی کی لاش کو سامنے رکھے محو حیرت ہے۔جو خیالوں میں بھائی سے آزادی کا مطلب پوچھ رہی ہوتی ہے جو اسے کہتا تھا بڑی ہو گی تو بتاؤں گا۔پھر فاطمہ نے گھر میں ہی اپنے بھائی کی قبر کھودتے ہوئے آزادی کا مطلب اچھی طرح سمجھ لیا تھا۔اور ساتھ ہی یہ کہتی رہی ہم لیں کے رہیں گے آزادی۔ہے حق ہمارا آزادی۔۔ یہ کہانی ہے کشمیر کے ہر گھر کی جہاں ہزاروں معصوم بچے اس سانحے سے روزانہ گزرتے ہیں۔اور آزادی کی قدرو قیمت کیا ہوتی ہے یہ ہم آزاد فضا میں سانس لینے والے کیا جانیں۔ کشمیریوں کی 71 سالہ جدوجہد خونیریزی کی ایک داستان ہے جسے سب لوگ اس طرح پڑھا کریں گے۔جیسے آج کشمیریوں کی دہائی ہر ریاست کے لئے صرف ایک تلخ حقیقت کے سوا کچھ نہی۔ کشمیر بنے گا پاکستان پہلے ایک آرزو تھی ایک حق کی آواز تھی آزادی کی ایک آس تھی۔لیکن اب کشمیر ایک خواب ہے جس کے مکمل ہونے کی تعبیر بھی بس ایک خواب دکھائی دیتی ہے۔ 26 جنوری بھارت میں یوم جمہوریہ منایا جاتا ہے۔جبکہ پوری دنیا میں بسنے والے کشمیری یوم سیاہ مناتے ہیں۔کشمیری یوم سیاہ منا کر علمی برادری کی توجہ اس جانب مبزول کروانا چاہتے ہیں کہ بھارت کو یہ حق نہی کہ وہ یوم جمہوریہ منائیں کیونکہ بھارت کے سب سے پہلے وزیر اعظم جواہر لعل نہرو نے کشمیریوں کو حق خود ارادیت دینے کا جو وعدہ کیا تھا اسے اب تک پورا نہی کیا گیا۔اگر دیکھا جائے تو بھارت جو نام نہاد جمہوریت کا دعویدار جو خود بھارت میں انارکی پھیلا کر شہریت کا قانون پاس کروایا۔جس میں اقلیتوں کے ساتھ ظلم وزیادتی انہیں اپنے ملک میں بیگانہ قرار دینا۔ان سے شہریت کا حق چھین لینا۔جمہوریت کے منہ پر زوردار طمانچہ ہے۔ اس نام نہاد جمہوریت نے اقوام متحدہ کی قرار دادوں کو پامال کرتے ہوئے مسلم اکثریتی ریاست جموں و کشمیر کو سات لاکھ فوج کی مدد سے کالونی بنا رکھا ہے۔جہاں بھوک پیاس بنیادی ضروریات سے محرومی۔علاج کی سہولتوں کا میسر نا ہونا۔اپنوں کی دوری۔آزاد فضا میں سانس نا لینا۔ایک المیہ بن گیا ہے۔جموں کشمیر میں گرتی لاشیں۔لٹتی عزتیں۔بہتے خون اور گونجتی معصوم چیخوں پر سے آنکھیں اور کان بند کرکے اگلا دن داخل ہو جاتا ہے۔مقبوضہ کشمیر لاک ڈاؤن کو 6 ماہ گزر گئے۔پوری وادی میں انسانیت سسک رہی ہے اور بلند چنار جل رہے ہیں۔دیا بھر کے کشمیری بھارت کے یوم جمہوریہ پر یوم سیا منا کر دنیا کو یہ پیغام دے رہے ہیں کہ جمہوریت زدہ قومیں کیسی ہوتیں ہیں۔ جس ملک کے بارے میں یہ کہنا کہ ان کا آئین سیکولر ہے اور یہاں تمام اقلیتوں کو آزادی حاصل ہے۔اگر ایسا ہی ہے تو بھارت میں رہنے والے اقلیتیں شہریت کے بل کو لے کر سڑکوں پر کیوں نکل آئیں۔کیونکہ ان کے حقوق کو سلب کر کے جمہوریت کو گالی دی جا رہی ہے۔کشمیر۔آسام۔مشرقی پنجاب میں بے چینی کیوں ہے ؟ بھارتی وزیرخارجہ نے اس بل کو پیش کرتے ہوئے کہا کہ افغانستان۔بنگلہ دیش اور پاکستان جیسے ممالک میں اذیت ذدہ ہندوؤں کے لئے شہریت بل ہے۔جو اس ملک سے آئے اور ہندوستان میں آباد ہوئے۔نیشنل رجسٹریشن بل دراصل ایک بھارتی شہریت بل ہے۔جو 1955 بھارتی ایکٹ کی ترمیمی صورت ہے۔2013 میں اس ایکٹ پر ترمیم ہوئی۔اور بھارت حکومت کا درینہ منصوبہ 2021 میں اس قانون کو پورے ملک میں نافذ کرنا ہے۔ لگتا تو کچھ یوں ہے کہ بھارت "نازی اقدام " کی طرح عمل کرنے جا رہا ہے ہٹلر نے جنگ عظیم دوم کے دوران جرمن فوجوں کو حکم دے کر ہولوکاسٹ کا آغازکیا تھا۔جس میں یہودیوں کو چن چن کر مارا گیا۔اس طرح مذہب اور نسل پرستی کی بنیاد پر جنگ چھڑ گئی۔اس مثال کو بھارت دوبارا دوہرانا چاہتا ہے۔۔ عمومی طور پر جمہوریہ ایک خود مختار ریاست کا دوسرا نام ہے جہاں ریاست میں ذیلی انتظامی و سیاسی اکائیاں وجود رکھتی ہیں۔اور پارلیمنٹ کے افراد ملک کے فیصلے باہم رضا مندی سے کرتے ہیں لیکن خود کو جمہوریہ کہنے والا بھارت خود اپنے کی ملک میں انتشار کو ختم نہی کر پا رہا۔بلکہ مزید بڑھاوا دے رہا ہے۔ حریت رہنما یاسین ملک کی اہلیہ مشال ملک کا کہنا ہے کہ بھارت اپنے 71 سال سے کس جواز کے تحت آزادی کا جشن منا رہا ہے۔جبکہ بھارت نے پوری وادی کا آذادی کا حق چھین رکھا ہے۔ مقبوضہ کشمیر میں قبرستانوں میں پچھلے دس سالوں میں اسی ہزار نئی قبروں کا اضافہ ہوا ہے۔اس سے ثابت ہوتا ہے کہ بھارتی فوج نے کشمیر میں قتل و غارت کا بازار گرم کر رکھا ہے۔ایک خود کو کہلانے والا جمہوری ملک ہونے کے دعویدار کی حثیت سے بھارت کا فرض تھا کہ وہ کشمیر کا مسئلہ جمہوری انداز سے حل کرتا لیکن اس نے ہمیشہ غیر جمہوری ہتھکنڈوں کے ذریعے کشمیریوں کی آواز کو دبانے کی کوشش کی۔اور بھارت یہ بات خوب جانتا ہے کہ کتنی لاکھوں فوجیں کشمیر پہ مسلط کر دیں لیکن کشمیریوں کے جزبہ حریت کو کمزور نہی کیا جاسکتا۔حریت راہنما سید علی گیلانی نے ہمیشہ اپنے خطاب میں کہا مقبوضہ کشمیر سے بھارتی فوج کے مکمل انخلاء اور حق خود ارادیت کے حصول تک کشمیری عوام کی جدوجہد جاری رہے گی۔یوم جمہوریہ کے موقع پر کشمیریوں کی آواز دبانے کے لئے طاقت کا اندھا استعمال کیا جاتا ہے۔اور تمام پاکستانی قوم یہ مطالبہ کرتی ہے کہ تمام امت مسلمہ اور عالمی برادری کشمیر میں بھارتی مظالم کو روکنے کے لئے اہم کردار ادا کرے۔OIC کا اجلاس بلا کر کشمیر کے ممکنہ حل کی طرف پیش رفت کی جائے اور کشمیریوں کے حق رائے دہی کو تسلیم کرتے ہوئے انہیں بنیادی حق خود ارادیت دیا جائے ۔	Politics Articles	بھارتی نام نہاد جمہوریت
دنیا میں طاقت کی جنگ ہمیشہ سے رہی ہے خواہ وہ فرسٹ جنریشن وار ہو یا ففتھ جنریشن وار ہو۔ہر بادشاہ ہمیشہ ہی اپنی سلطنت کو طول دینے کیلے لڑتا رہاہے۔خواہ وہ سلطنت عثمانیہ ہو یا برطانوی راج۔طاقت اور اجارہ داری دو ایسی چیزیں ہیں۔جن میں سے ایک بھی اگر آپ حاصل کر لو تو دوسری تک رسائی آسان ہوجاتی ہے۔جب یہ دونوں آپ کے پاس ہوں تو ضرورت مند آپ کی غلامی کرنے تک کو تیار ہوتاہے۔ اب اسرائیل ہی کو دیکھیں کئی صدیوں تک یہودیوں نے اپنے لوگ مروائے۔ہٹلر کو جھیلا روس کے ہاتھوں درگت بنوائی فرانسیسی بادشاہوں کے تلوے چاٹے وہاں بھی اپنے لوگ مروائے لیکن محنت سے پیچھے نہیں ہٹے اور محنت صرف کرنسی اور سود پر کی۔اب پوری دنیا کا بینکنگ اور فنانس سسٹم آپ کے سامنے ہے۔ورلڈ بینک،آئی-ایم-ایف-اور ریزرو بینک آف امریکہ کی اجارہ داری یہود کے پاس ہے۔ہر مسلم غیر مسلم بینک کو ان نے اپنے سودی قرضوں کے جال میں پھنسایا۔ہر ملک کو قرضے دے کر پھنسایادنیا کی کرنسی پر اجارہ داری قائم کی ڈالر کو اجارہ داری کیلئے استعمال کیا،سونے کو اکھٹا کیا اپنے پاس اسٹور کیا تاکہ زرمبادلہ کا سب سے بہترین ذریعہ ان کے پاس رہے۔باقی جو سونا معدنیات کی شکل میں مختلف ممالک میں تھاجن تک امریکہ کی رسائی ممکن نہ تھی ان پر پابندیاں لگا دیں تاکہ وہ سونا نکال کر قرضوں سے نہ نکل آئیں اور ان کی معیشت اور کرنسی مضبوط نہ ہوجائے۔ یہودیوں نے دنیا کو ایسے اپنے جال میں پھنسایا کہ دنیا ان کی خاطر فلسطین میں ان کو سپورٹ کرنے پر مجبور ہوگئی۔ امریکہ نے اقوام متحدہ کے ڈر سے اسرائیل پر سختی کرنا شروع کی تو اسرائیلی خفیہ ایجنسی موساد *MOSAD* نے امریکہ کے دو ٹاور گرا دیئے۔پینٹاگون جہاں دنیا کے بیشتر ممالک کے فیصلے ہوتے ہیں۔جسے انٹرنیشنل اسٹیبلیشمنٹ کہتے ہیں وہ بیٹھتی ہے اور اس عمارت کو محفوظ ترین مقام کا درجہ بھی حاصل تھا اس محفوظ مقام کی دھجھیاں بکھیر کر رکھ دیں آدھی عمارت راکھ بن گئی۔امریکی ایئرفورس جو دنیا کی سب سے ایڈوانس ایئرفورس ہے بلکہ صرف امریکی بحریہ کے پاس جو جنگی ہوائی جہاز ہیں ان کی ہی اتنی تعداد ہے کہ دوسرے ممالک کی ایئر فورسیز کے پاس جہاز امریکی بحریہ سے کم ہیں۔ایسی ایئر فورس کے ہوتے ہوئے جہاز اغوا ہوے اور مختلف مقامات پر ٹکرائے۔یہ سب امریکہ کو ایک وارننگ تھی کہ مستقبل میں بھول کر بھی ایسی گستاخی نہ کرنا جس کی سزا بھگتنی پڑے۔امریکہ کو اسرائیل نے ایسا ہوش دلوایا کہ اب تک امریکہ نے دوبارہ آنکھ تک نہیں جھپکی۔ ان تمام کفار کا نشانہ ہمیشہ امت مسلمہ رہی ہے۔نیٹو افواج میں امریکہ نے مسلمان ممالک کو شامل کیا تاکہ اس طرز کا اتحاد مسلمان نہ بنا لیں ۔یہ مثال ہے اجارہ داری کی تاکہ ہر چھوٹا بڑا مسلم ملک طوائف کی طرح امریکی اشاروں پر ناچتا رہے۔اب آپ کے سامنے ہے مسلم ممالک ناچ بھی رہے ہیں اور ناچ بھی کمال رہے ہیں۔ خیر جیسے تیسے ایک امید نظر آئی اور *رعد شمال* نامی ایک مسلم فوجی اتحاد بنا جس میں چند ممالک کو چھوڑ کر باقی سب مسلم ممالک شامل تھے۔یہاں ایک بات مجھے ذاتی طور پر ہضم نہیں ہوئی کہ جب *او-آئی-سی* بنائی گئی تو تو تمام غیر اسلامی ریاستوں نے اپنے محاذ ہماری طرف کھول دیئے بڑے بڑے لیڈر مار دئیے گئے۔ *آو۔آئی۔سی* کو ناکام اور غیر فعال کرنے کی ہر کوشش کی گئی۔لیکن یہ اتنا بڑا اسلامی اتحاد ان کو کیسے قبول ہو گیا۔یہ بات میرے لیئے ناقابل قبول تھی اور ہے۔ کیونکہ یہ اتحاد خود ان لوگوں نے بنوایا ہے جو آو-آئی-سی کو ختم کرنا چاہتے تھے۔درحقیقت *پاکستان،ترکی اور ملائیشیاء* کو ایک ایسے ہی اتحاد کی شدید ضرورت تھی۔لیکن پاکستان ڈائیریکٹلی ایسے اتحاد کی کمانڈ نہیں کر سکتا تھا جس کی بے شمار وجوہات ہیں لیکن تینوں ممالک میں ظاہری طور پر ترکی اس کی کمانڈ کر سکتا تھا چاہے پس پردہ پاکستان ہی کیوں نہ کمانڈ کرتا۔اس خطرے کو بھانپتے ہوئے اس اتحاد کو بنایا گیا اور کمانڈ کی سپریم پاور ایسے ملک کو دی گئی جس کو *انٹرنیشنل اسٹیبلشمنٹ* اچھی طرح جانتی تھی کہ اگر آو۔آئی۔سی کی کمانڈ ان کے پاس ہوتے ہوے یہ کچھ نہیں کر سکے کوئی طاقتور اسلامی بلاک وجود میں نہیں آسکا تو اس اتحاد کی کمانڈ بھی اسی چاہیتے ملک یا ممالک کو دینی چاہیے۔ایران کو اس اتحاد سے دور رکھنے کی کچھ وجوہات تھیں اور وجوہات یہ تھیں کہ ایک تو شیعہ مسلم سنی مسلمز کے خلاف بھڑکے رہیں کیونکہ ظاہری طور پر سعودیہ ایران کی مخالفت کررہاتھااور اتحاد میں سنی ممالک شامل تھے اور خود سعودیہ سنی ملک ہے۔دوسرا لوگ یہی سمجھیں کہ یہ بلاک امریکہ کی خلاف منشا بنا ہے اس لیے امریکہ ایران کی مدد نہیں کر سکا جو لوگ یہ سمجھتے ہیں کہ ایران امریکہ کی چڑیا ہے وہ یہ سوچ کر چپ ہو جائیں کہ اگر امریکہ اور ایران باطنی طور پر دوست ہوتے تو امریکہ اور ایران باطنی طور پر دوست ہوتے تو امریکہ اس اتحاد میں ایران کو شامل کرواتا۔اس اتحاد کو بنوانے کی وجہ صرف ایک تھی کہ کوئی سر پھرا آکر حقیقت میں ہی کوئی اسلامی اتحاد نہ بنا لے۔جو نیٹو امریکہ و اسرئیل کا توڑ ہوتا۔اگر کوئی بھی ایک ایسا طاقتور اسلامی اتحاد اور اسلامی بلاک بن جائے تو مسلم امت کی تقدیر بدلنے میں وقت نہیں لگے گا۔	Politics Articles	انٹرنیشنل اسٹیبلشمنٹ،مسلم فوجی اتحاد اور OIC
پاکستانی وزیرِ خارجہ شاہ محمود قریشی نے سوئٹزرلینڈکے شہر ڈیووس میں وزیر اعظم عمران خان اور امریکی صدر ڈونلڈ ٹرمپ ملاقات کے پس منظر میں ایک سوال کے جواب کہا ہے کہ اگر امریکہ کا بھارت کی طرف جھکاؤ ہے تو اس کی وجوہات اور بھی ہیں۔کچھ اور وجوہات کواگر بنظر عمیق سوچیں تو اس میں بہت سے سوالات کے جوابات مضمر ہیں،بہت سے خدشات پوشیدہ ہیں اور بہت امیدوں اور خوابوں کی تعبیر بھی ہے۔ایک خدشہ یہ ہوسکتا ہے کہ ہمیں اونچے خواب ضروردیکھنے چاہئے لیکن پاک امریکہ تعلقات میں امریکہ بہادر سے اتنی امیدیں نہیں لگانی چاہئے جتنی سابق سے حاضر حکومت لگائے بیٹھیں ہیں۔ایک توقع یہ بھی ہو سکتی ہے کہ کوئی توقع نہ رکھی جائے،ایک سوال یہ بھی ہو سکتا ہے کہ سوال سارے غلط تھے جواب کیا دیتے شاہ محمود قریشی نے خود ہی اپنے اس خدشہ کا جواب بھی دے دیا کہ امریکہ اس خطہ میں بھارت کو اپنا اسٹریٹجک پارٹنر سمجھتا ہے اس لئے بھی امریکہ بھارت تعلقات کی نوعیت ہم سے مختلف ہے،یقینا اس خطہ میں بھارت اس کا اسٹریٹجک پارٹنر ہے لیکن پاکستان کا اس خطہ میں کیا کردار ہے؟یہ بات،بھارت اور امریکہ کے لئے نہیں ہم پاکستانیوں کے لئے سوچنے کے قابل ہے جب جب افغانستان،طالبان،وزیرستان میں امریکہ کو ہماری ضرورت محسوس ہوئی ہم اس کی گڈ بک میں یونہی مطلب نکلا استعمال شدہ ٹشو کی طرح پھینک دیا،لیکن اب حالات ویسے نہیں ہیں جیسا کہ ماضی میں ہوتا رہا ہے،خطہ میں پاکستان کی جیو پوزیشن ہی ہے کہ ٹرمپ نے ایک بار پھر مسئلہ کشمیر پر ثالثی کا کردار اد اکرنے کی پیشکش کی ہے،خطہ میں پاکستان کی پوزیشن کا یہ بھی ایک ثبوت ہے کہ امریکی صدر سمجھتے ہیں کہ FATF کے معاملے میں پاکستان کی مدد اور تعاون کرنا چاہئے وگرنہ یہی صاحب بہادر تھے جو ایف اے ٹی ایف کی تلوار لئے پاکستان کو گرے لسٹ میں شامل کرنے پر تلا ہوا تھا۔ویسے بھی پاکستان کو امریکہ کے سامنے ہاتھ باندھے کھڑے ہونے کی اب ضرورت نہیں ہے،ہمیں اپنے خارجہ تعلقات کو چائنہ کے ساتھ ایک نئی نہج پر چلانا چاہئے کہ جس میں پاک چین تعلقات میں مزید استحکام پیدا ہو سکے،اگرچہ سی پیک اور علامہ اقبال انڈسٹریل اسٹیٹ چین کے پاکستانی حکومت پر اعتماد کا ایک بین ثبوت ہے۔ پاکستان کی جیواسٹریٹجک پوزیشن کا اگر مطالعہ کریں تو ہم دیکھتے ہیں کہ پاکستان کی سرحدیں دو اسلامی ممالک(ایران،افغانستان) ،ایک دوست ملک اور صرف ایک طرف دشمن بھارت سے ملتی ہیں، ایران امریکہ کشیدگی میں جتنا کردار پاکستان نے ادا کیا یا کر سکتا ہے وہ بھارت نہیں کرسکتا۔چین امریکہ پالیسیاں بھی پاکستان کے اعتماد کے بغیرسرے نہیں چڑھ سکتیں،افغانستان سے امریکی افواج کا انخلا بھی پاکستان کی مدد وتعاون کے بغیر ناممکن،افغانستان کے سرحدی علاقہ واخان کی بیس کلومیٹر پٹی پار کرجائیں تو سنٹرل ایشیا کی ریاستیں اور پھر روس ،یہ سب امریکہ تعلقات کے لئے پاکستان کے بغیر ممکن نہیں ہو سکتا۔اس لئے امریکہ کو ہرحال میں خطہ میں امن کی خاطر،بھارت کی بقا اور اپنی سیاسی پوزیشن کے استحکام کی خاطر پاکستان کے ساتھ اچھے،بہتر اور مضبوط تعلقات رکھنا مجبوری ہے۔میرے خیال میں پاکستان کی موجودہ حکومت نے اپنی اہمیت کو سمجھ لیا ہے،اسی لئے پاکستانی وزیراعظم جب بھی امریکی صدر سے ملاقات کرتے ہیں تو ان کی باڈی لینگوئج ایک آزادمملکت کے سربراہ جیسی ہوتی ہے نا کہ ایک غلام ریاست کے والی کی طرح۔بلکہ اگر آپ نے غور کیا ہو تو دونوں ملاقاتوں میں ڈونلڈ ٹرمپ نے اپنی طرف سے گرمجوشی کا مظاہرہ کر کے یہ بتانے کی کوشش کی ہے کہ آپ ہوں نا ہوں ہم آپ کے ساتھ ہیں،وہ مسئلہ کشمیر ہو،ایف اے ٹی ایف ہو،یا افغانستان میں امریکی فوج کے انخلا کا مسئلہ ہو۔گویا ہمیں اب یہ سوچ نہیں رکھنی چاہئے کہ چونکہ امریکہ کے بھارت کے ساتھ مفادات ’’اور‘‘طرح کے ہیں اس لئے امریکہ کا جھکاؤ بھارت کی طرف زیادہ ہے۔بطور تاریخ کے ایک طالب علم کے میری ذاتی رائے یہ ہے کہ امریکہ خطہ میں بھارت کو ایران اور چین کے خلاف استعمال کرنے کے سوا کچھ اور تعلقات نہیں رکھنا چاہتا ہے۔کہ اگر کبھی دنیا پر اپنی اجارہ داری جتانے کی بات ہوئی تو چین اور ایران کے خلاف بھارت کی سرزمین استعمال کرتے ہوئے اسے استعمال کرے،لیکن پاکستان کو ایسا کوئی ڈر نہیں کیونکہ حالیہ امریکہ ایران کشیدگی اور پاک چین تعلقات کے بارے میں پاکستان نے اپنا موقف واضح اور صاف انداز میں پیش کر کے امریکہ کو یہ پیغام دے دیا ہے کہ ہم ایک آزاد ملک ہیں اور ہماری خارجہ پالیسی اپنے اصولوں پر متعین ہے جسے چلانے کے لئے ہمیں کسی قسم کی ڈکٹیشن کی ضرورت نہیں،امریکہ کا جھکاؤ بھارت کی طرف چاہے کسی بھی ’’وجوہات‘‘کی بنا پر ہو لیکن ہم اپنی خارجہ پالیسی کے اصولوں کے مطابق ہی ملکی معاملات کو آگے بڑھائیں گے۔ 	Politics Articles	کچھ اور وجوہات ہیں
اس یک قطبی نئی دنیامیں امریکابھارت کی پشت پرہے اورامریکااس کی پیٹھ تھپتھپاکرجوتاثرچھوڑرہاہے اس سے تویہی اندازہ ہوتاہے پاکستان کاخطے میں غیرجانبداری کالب ولہجہ قبول نہیں۔ بھارت میں چارہزارسے زیادہ امریکی کمپنیا ں قائم ہیں امریکی اسلحہ سازکمپنیوں کی بھارت پرگہری نظراوراس سے مفادات وابستہ ہیں۔لاک ہیڈ ،ما رٹن،بوئنگ اوررولس رائس جیسی کمپنیاں بھارت کونہ صرف اپنی مصنو عات بیچنے بلکہ وہاں سرمایہ کاری کرنے اورآؤٹ سورس کرنے میں دلچپسی رکھتی ہیں تاہم اس وقت اسرائیل نے سبقت لیتے ہوئے بھارت کے 8بلین ڈالرکے اسلحہ کے بجٹ میں سے 50 فیصد(4بلین ڈالر)حصہ لے لیاہے اس سے قبل یہ پو زیشن روس کو حاصل تھی۔ بھارت میں جاری انتشارمیں امریکاواسرائیل کاملوث ہونااس لیے قریب ازامکان ہے کہ اس سے ان کابراہ راست کاروباری مفاد وابستہ ہے۔ پاکستان ،کشمیراورچین کے ساتھ جوں جوں بھارت کے معاملات بگڑیں گے اس خطے میں اورخصوصاًبھارت کی طرف اسلحہ کی سپلائی اوراس کا کاروبار اپنے عروج پرہوگا۔پاکستان کے ساتھ بھارت کی کشیدگی اورجنگ اس وقت بھارت کے مفاد میں نہیں ہے لیکن کارپوریٹ کی پالی ہوئی عالمی ایجنسیوں اوراسرائیل نے مقامی بھارتی ایجنسیوں کے ساتھ مل کروہ ماحول بنادیاہے جس سے یہ امکان پیداہوگیاہے کہ یہاں مہابھارت شروع ہو جائے اوریہ مہابھارت کیاہے؟ مہا بھارت حق وباطل کے درمیان چھڑنے والی ایک بہت بڑی جنگ ہے جس کی نشاندہی ہندوؤں کی مقدس ترین کتاب “ویدہ” میں کی گئی ہے اور اسی جنگ کے واقعے پرایک کتاب”مہابھارت”تصنیف کی گئی ہے۔ہندومت کے ماننے والوں کی ایک بہت بڑی غلط فہمی یہ ہے کہ یہ جنگ ماضی میں ہوچکی ہے لیکن کسی تاریخ داں نے کبھی اس کی تصدیق نہیں کی ہے۔رام پور بھارت کے مولانا شمس نویدعثمانی مرحوم عربی قرآن کے ساتھ ساتھ سنسکر ت ویدہ کے بھی عالم تھے،نے تحقیق کرکے یہ بتا دیا ہے کہ ویدہ میں اس جنگ کے بارے میں صیغہ مستقبل میں بیان ہواہے نہ کہ صیغہ ماضی میں۔ا ن کے مطابق یہ جنگ ابھی ہونے والی ہے نہ کہ ہوچکی ہے۔حق وباطل کایہ فیصلہ کن معرکہ”مہابھارت”دورِآخرکامعرکہ ہے اوراسی معرکہ کی خبر آخری نبی حضرت ﷺ نے دی ہے جسے احادیث میں”غزوہ ہند”کے نام سے جاناجاتاہے اوراس میں شامل ہوکرحق کی خاطر جنگ لڑنے والوں کوجنت کی بشارت دی گئی ہے اورحدیث کے راوی حضرت ابوہریرہ نے اس خواہش کااظہارکیاکہ کاش میں اس وقت زندہ ہوتااوراس میں شامل ہوتا۔ اس معرکے میں حق کی فیصہ کن فتح اللہ کی بادشاہی عدل وانصاف اورامن کے قیام کے باعث ہی رسول اللہ ﷺکوہندکی طرف سے ٹھنڈی خوشبو دارہواآتی تھی۔علامہ اقبال نے اپنی نظم “ہندستانی بچوں کا قومی گیت”میں یہ مصرعہ”میرِعرب کو آئی ٹھنڈی ہواجہاں سے”انہی احادیث کی روشنی میں لکھاتھا۔حق وباطل کی اس جنگ کوکورووپانڈکی جنگ بتایاگیاہے،واضح رہے کہ ویدہ کی زبان اکثرمقامات پرتمثیلی ہے۔ویدہ میں کورو جودھت راشٹراوراس کے سوبھائیوں(جوقومیں صوبے،ادارے اور ممالک بھی ہوسکتے ہیں)کانمائند ہ ہے جوباطل کاعلم بردارہے اورجنگ کا آغاز اسی کی شرارت اورچھیڑخانی سے ہوتاہے اور پانڈوجوپانچ بھائی(وہ پانچ قومیں ،صوبے،ممالک اورادارے بھی ہوسکتے ہیں)ہیں مل کرکوروکی فوج کامقابلہ کرتے ہیں اورپھر اس جنگ کی بہت طویل تفصیلات ہیں بالآخرپا نڈو کی حق کی فوج فاتح قرارپاتی ہے جودیش میں امن وسلامتی لاتی ہے۔ مو جودہ حالات وواقعات کی روشنی میں یہی لگتا ہے کہ ویدہ کے مہابھارت جس میں حق کاساتھ دینے کی تلقین کی گئی تھی ، کاپاٹھ کرنے والے لوگ ان تعلیمات کے برخلاف کورودھت راشٹراوراس کے سوبھائیوں کے نمائندہ بن کرپانڈوپریلغارکردیں گے اورانہیں شکست اورہزیمت سے دوچارکریں گے۔اس کے بعدیہ پانڈوپانچ بھائی جس کامخفف(میرے مطابق) پاکستان ہے یعنی پ(پنجا ب)+ا(افغان)+ک(کشمیر)+س (سندھ)+تان(بلوچستان)مل کرکوروسے اس وقت تک جنگ کریں گے جب تک کورو کی طاقت مکمل طورپرختم نہیں ہوجاتی اوران کاآخری سفرقیام امن کے بعدمہابھارت کے مطابق جنت کی طرف نہیں ہوجاتا ۔ قیامت کی نشانیوں اوردورآخرکی علامتوں میں سے ایک علامت یہ بھی ہے کہ جنگ کے دومراکزہوں گے۔ایک مرکزعلاقہ شرق اوسط،فلسطین، شام وعراق ہے اوردوسرامرکزہند(بھارت پاکستان کے ساتھ افغانستان کوبھی اس میں شامل کیاجاسکتاہے) کاعلاقہ ہےان دونوں مراکزمیں آگ لگ چکی ہے اوراس عظیم جنگ کاآغازہوچکاہے جس کی خبردی جاچکی ہے ہندکی یہی فاتح فوج فلسطین میں حضرت عیسی کی فوج سے مل جائے گی اوریہ خبرصرف مسلمانوں کے پاس نہیں ہے بلکہ یہودیوں کے پاس بھی ہے۔اسرائیل کابھارت کی طرف متوجہ ہونااس کی بھرپورفوجی اورجا سوسی تربیت ومدداوربھارت کواپنے قریب ترین حلیف ملک میں لانااور”ہند”کے معاملات میں بہت زیادہ دلچپسی لینااسی خبرکی بنیادپرکی جانے والی تدابیر ہیں۔ یہاں میں”ویدہ”سے متعلق یہ بتادوں کہ مولاناشمس نویدعثمانی کی تحقیق کے مطابق یہ ایک منحر ف شدہ الہامی کتاب ہے جس کاذکرقرآن میں”صحف الاولیٰ”کے نام سے آیاہے اوان کے”آخری”پیغمبرنوح ہیں(ان کے بعدیہ قوم مجموعی طورپرکسی پیغمبر پرایمان نہیں لائی)اورجن کا ذکر ویدہ میں منو(سنسکرت کے قائدے کے مطابق حرف میم حذف کرکے پڑھاجائے گا)کے نام سے ہواہےاوریہ بھی کہ ہندو مذہب کاپرانااصل نام “سناتن دھرم”ہے اورسنسکرت لفظ”سناتن”کاعربی ترجمہ”اسلام”ہے۔  	Politics Articles	مہا بھارت،غزوہ ہند؟
ٹرانسپیرنسی انٹرنیشنل نے دنیا میں کرپشن سے متعلق 2019 کی رپورٹ جاری کردی جس کے مطابق دنیا کے تمام ممالک مجموعی طور پر انسداد کرپشن میں ناکام رہے اس ضمن میں تقریباً تمام ممالک کی کارکردگی بہتر نہیں رہی حتیٰ کہ پہلا نمبر حاصل کرنے والے ڈنمارک کو بھی اس سال 1 نمبر کم ملا اور پاکستان بھی پچھلی رپورٹ کے مقابلے میں اس بار 1 نمبر کم لے پایا نتیجتاً CPI میں 117 سے 120 نمبر پر آگیا جسکے بعد سے معمول کے مطابق ایک مخصوص طبقے نے ایک طرف تو پرنٹ و الیکٹرونک میڈیا اور سوشل میڈیا پر آسمان سر پہ اٹھا رکھا ہے اور PTI پر براہ راست یا بالراست طعن و تشنیع کی بارش کر رکھی ہے جبکہ دوسری طرف مکارانہ طور پر پچھلی حکومتوں کا موجودہ حکومت سے تقابل کرکے پچھلی دونوں حکومتوں کو مسیحا ثابت کرنے کی کوشش کرتے ہوے خود کو غریب کے زبردستی کے ہمدرد بناکر پیش کررہے ہیں جس پر حیرانگی بھی حیران ہوکر رہ گئی ہے کہ آخر ایسا کونسا زلزلہ واقعہ ہوا جو پاکستان میں طوفان اٹھ کھڑا ہوا، TI کی رپورٹ میں پاکستان سمیت کل کے کل ممالک کی یکساں کارکردگی بتائی گئی اور یہ کوئی پہلی بار شائع نہیں ہوئی جس پر اتنا واویلہ مچایا جائے نہ ہی یہ کوئی آسمانی صحیفہ ہے کہ جسے حرف آخر سمجھا جائے البتہ یہ ایک مسلمہ حقیقت ہے کہ پاکستان کرپشن کی دلدل میں دھنسا پڑا ہے لیکن اس کا ذمہ دار کپتان یا موجودہ حکومت کا ٹھہرانا کسی طور بھی جائز نہیں البتہ اتنا ضرور کہا جانا چاہئے کہ پاکستان کو کرپشن کی لعنت سے چھٹکارا دلوانے کی ذمہ داری موجودہ حکومت پر عائد ہوتی ہے، ٹرانسپیرنسی انٹرنیشنل کی عالمی رپورٹ کے بعد پوری دنیا کا میڈیا معمول کے مطابق نشریات چلاتا رہا لیکن یہ اعزاز پاکستان کے مخصوص میڈیا گروپس اور مخصوص میڈیا پرسنز کو حاصل ہوا کہ جنہوں نے معمول کو چھوڑ کر اس رپورٹ پر آسمان سر پہ اٹھا لیا جبکہ ان کا منافقانہ چہرہ کتنا واضح نظر آتا ہے کہ ان کو نہ کرپشن سے کوئی تکلیف ہے نہ ہی غریب سے ہمدردی، ان کے کردار و عمل سے تو ایسا ظاہر ہوتا ہے کہ بہت سے افراد نواز شریف سے زیادہ نوازشریف کے ہمدرد اور کچھ ایسے بھی ہیں جو کپتان سے زیادہ PTI کے خیرخواہ، زرا سوچئے ٹرانسپیرنسی انٹرنیشنل کی رپورٹ پر ادھم مچانے والوں کو کرپشن سے بیزاری ہوتی تو وہ آئے روز منظر عام پہ آنے والے کرپشن کے اسکینڈلز پہ شور مچاتے لیکن یہ حضرات مسلسل ان اسکینڈلز کو نظرانداز کرتے آرہے ہیں، زیادہ پیچیدگی میں نہ جائیں گذشتہ ہفتے کے کامران خان کے پروگرامات ہی اٹھا لیجئے غضب کرپشن کے غضب اسکینڈل سامنے لائے گئے ہیں لیکن کسی کو کوئی یشویش نہیں، کچھ عرصہ پہلے SPSC میں جعلسازی سامنے آئی اس پر بھی کسی نے دھیان نہ دیا، آٹے بحران پہ منافقانہ سیاست تو کی گئی لیکن سندھ میں گندم کے گوداموں میں اعلیٰ سطحی کرپشن کو یکسر نظرانداز کردیا گیا اور اچانک سے ایک مبہم و غیر روایتی طریقے سے بنائی گئی رپورٹ پر پاکستان سے زبردستی کی ہمدردی جتانے کا وقت آجاتا ہے اور نتیجہ وہی کا وہی کہ عام آدمی ان منفی و مثبت رجحانات پہ مبنی رویہ کی نذر ہوکر مستقل طور پر پس کے رہ گیا ہے، حقیقتاً و واقعتاً تو یہ جنگ ہے اقتدار کی، چودھراہٹ کی، بادشاہت کی جس کا ایندھن عام آدمی کے جذبات کو بنایا جارہا ہے طرح طرح کے ڈھکوسلے اور گونہ گوں طریقے وضح کر رکھے ہیں، بظاہر تو ملک و قوم کا درد دکھاتے ہیں جبکہ حقیقتاً اپنے پیٹ کے درد کے لیے اس مخدوش و غریب دشمن نظام کو بچانے کے لیے سر توڑ کوشش کی جارہی ہے کہ کچھ بھی ہوجائے یہ کرپٹ سسٹم ڈھیر نہ ہو اسی لیے حکومت پر بیجا و فضول دباو بڑھا کر اسے احتسابی عمل و اصلاحات سے دور رکھا جارہا ہے، حکومتی کمزوری کا یہ حال ہے کہ نعرہ تو ہے ''گھبرانا نہیں ہے'' جبکہ گھبراہٹ و بوکھلاہٹ ان کے چاروں طرف بسیرا کیے ہوے ہے، حضرات علی کرم اﷲ وجہہ کے قول کا مفہوم ہے کہ ''انسان گھبراہٹ میں اپنی ذاتی صلاحیتیں بھی کھودیتا ہے اس لیے گھبرانا نہیں چاہئے بلکہ ہمیشہ حوصلہ مند رہنا چاہئے'' کے مصدق کپتان کی ٹیم کے میمنہ، میسرہ و قلب کو ہمت کا مظاہرہ کرنا چاہئے نہ کہ گھبراہٹ و بوکھلاہٹ کا کیونکہ خائن طبقہ تو ہر صورت اسی کوشش میں ہے کہ وقت ضایع کردیا جائے اور پھر اس کو بنیاد بنا کر وہ یہ کہہ سکیں کہ دیکھا ہم نہ کہتے تھے کہ یہ تو ہیں ہی نااہل، اس تمام تر صورتحال اور جنگ میں عوام کا کردار غیر معمولی ہونا چاہئے تھا لیکن افسوس کہ مخصوص میڈیا گروپس و میڈیا پرسنز نے ذہنی تخریب کاری کے زریعے بہت سے افراد کو بنی اسرائیل کے مصداق بنا کے چھوڑا ہے، بنی اسرائیل کی قوم سے جب حضرت موسیٰ ؑ نے جب فرعون کے خلاف لڑائی کے لیے اٹھنے کے لیے کہا تو انہوں نے مایوس کیا اور افسوس کہ آج من حیث القوم ہم پاکستانی بھی بنی اسرائیل کی اس روایت کی پیروی کرتے نظر آرہے ہیں کہ جب خائن و بدعنوان طبقے کے خلاف عوام کی حمایت کی اشد ضرورت ہے تو بقول شاعر ''ناداں گر گئے سجدے میں جب وقت قیام آیا'' کے مصداق سوئے ہوے ہیں جو کہ خوفناک ترین و المناک صورتحال ہے کہ آج اگر اس بدعنوان و انسانیت دشمن نظام کو اکھاڑ کے نہ پھینکا گیا تو پھر ہمیشہ کے لیے غلامی مقدر بن جائیگی، عوام کی اس کمزوری میں ایک طرف تو کچھ منافقین کا ہاتھ ہے تو کچھ کپتان کی کمزوری بھی کہ ڈیڑھ سال گزرنے کے باوجود کوئی خاطرخواہ عملی صورت نظر نہ آئی، کپتان صاحب اگر ایک کو قرار واقعی سزا دے دیتے تو دہشت کا ماحول بن جاتا اور دو چار کے نمبر لگنے کے بعد ھو کا عالم ہوتا اور فردوس عاشق اعوان بھی سیاہ کو سفید بتانے پہ مجبور نہ ہوتیں، خیر اب بھی وقت نہیں گزرا اور عوام بھی مایوس نہیں ہوئی، حکومت کو چاہئے کہ فوری و عملی کام کرے نہ کہ محض زبانی کلامی۔ 	Politics Articles	ٹرانسپیرنسی انٹرنیشنل رپورٹ اور زبردستی کے ہمدرد
معاشی صورت حال خراب ہی نہیں انتہائی خراب ہے ۔مہنگائی تو خیر پورے جوبن پر ہے ہی، لیکن اب چیزوں میں باقاعدہ مقابلہ شروع ہو گیاہے کہ کون سی چیز زیادہ مہنگی ہے اور کون سی کم۔آٹا جوایک ضروری اور لازمی خوراک ہے آج ستر (70) روپے کلو ہو گیا۔ہمارے کلچر میں گاؤں کے بہت سے کسان سالن نہ بھی ہو، اچار یا ایسی کسی چھوٹی موٹی چیز کے ساتھ آسانی سے روٹی کھا لیتے ہیں۔اسلئے ہماری آبادی کے لئے آٹے سے زیادہ کوئی چیز اہم نہیں۔اس میں اضافہ ہر آدمی کو متاثر کرتا ہے۔یہ آٹا ایوب خان کے دور میں بیس روپے من ہو گیا تھا تو لوگ سر پیٹنے لگے تھے۔ حبیب جالب کو گلہ تھا کہ لوگ احتجاج کو سڑکوں پر نہیں آئے۔ اس نے کہا تھا، ’’بیس روپے من آٹا اور اس پر بھی ہے سناٹا۔‘‘ آج ستر روپے کلو ہے اور سناٹا بھی ہے مگر یہ سناٹا حکومت کے لئے کسی نہ کسی طوفان کا پیش خیمہ لگتا ہے۔ چینی کو بھی پر لگنے لگے ہیں۔ لوگ کہتے ہیں کہ چینی کی یہ پرواز یقیناً وزیر اعظم کے ایک مخصوص دست راست کے تعاون کی محتاج ہی نہیں اس کے اشیر باد کے بغیر ممکن ہی نہیں۔ ویسے فکر کی کوئی بات نہیں۔ ہمارے محبوب وزیر اعظم نے آٹے کی قیمت میں اضافے کا نوٹس لے لیا ہے۔ ایک ا ورنو ٹس چینی کے لئے بھی آ رہا ہے ۔ نوٹس لینے سے کیا ہو گا، یہ اﷲجانتا ہے اب تک ہزاروں نوٹس لئے گئے ہیں مگر نتیجہ کیا ہوتا ہے کسی کو معلوم نہیں۔ نظم و نسق کی صورت بھی دگر گوں ہے ۔ میرے ہمسایے میں ایک معروف صحافی رہتے ہیں۔ ان کے ہاں ڈاکہ پڑا۔ چھ ڈاکو دیوار پھاند کر ان کے لان میں آئے ۔ کھڑکی کی جالی کاٹی، ان کی بیگم اور بیٹیوں کو ڈرایا دھمکایا اور لمحوں میں عمر بھر کاسرمایہ لوٹ کر چلے گئے۔ان کی بیگم انتہائی زیرک، دبنگ اور مضبوط اعصاب کی مالک خاتون ہیں، انہوں نے بڑے حوصلے سے اس خطرناک صورت حال کا سامنا کیا ۔ پولیس کا دیا گیاان کا مسلح گارڈ موجود تھا۔ ایک ڈرائیور بھی موجود تھا۔ گھر کی حفاظت کے لئے دوسرے بھی سو جتن کئے ہوئے تھے ، گرلیں خار دار تاریں اور بہت کچھ مگر سب بے کار۔جو ہونا تھا ہو گیا۔ موصوف بااثر آدمی ہیں۔ ان کی شخصیت اور اثر دیکھتے ہوئے ہمارے پلس وزیر اعلیٰ نے نوٹس لے لیا ۔ نوٹس کا کمال یہ ہوا کہ ایک آدھ دن پولیس گھر اور گرد و نواح میں بھر پور انداز میں پھرتی نظر آئی۔ چوروں اور ڈاکوؤں نے بھی پولیس کی پھرتیوں کا جوابی نوٹس لیا اور ٹھیک دو دن بعد ان کے ہمسائے میں ایک چار پانچ کنال کے خالی پلاٹ پر جس پر کسی دوسرے شخص نے کنوں کے بہت سے درخت لگائے ہوئے تھے، جوابی کمال دکھایا۔ تمام پھل اتار کر مزے سے پولیس کا منہ چڑاتے درخت خالی کرکے چلے گئے۔ ایسے نوٹس کا عوام کیا کریں، جس کا جوابی نوٹس بھی وصول ہو جائے۔ کوئی سمجھائے کہ ہمیں سمجھ نہیں آتا۔لوگ پہلے ہی خائف تھے ، اب مزید خائف ہو گئے ہیں۔ میراایک دوست پوچھ رہا تھا کہ بھائی حکمرانوں کا تمام مسائل پر یہ نوٹس نوٹس کھیلنا کچھ تمہیں سمجھ آتا ہے۔ہر حادثے ، ہر سانحے اور ہر بڑے واقع کا نوٹس لیتے ہیں۔کبھی کوئی نتیجہ سامنے آیا۔ کبھی اس نوٹس کا انجام محسوس ہوا۔ اس نوٹس کے اثرات کیا ہوئے ۔ بس کوئی جوابی نوٹس مل جاتا ہے عملاً کچھ نہیں ہوتا۔میں نے کہا ، بھائی حکمرانی بڑی عجیب چیز ہے ۔ ہمارے سارے حکمران پانچوں حسوں سے محروم ہوتے ہیں۔ یہ عوام کے مسائل کے حوالے سے گونگے ، بہرے اور اندھے ہوتے ہیں ۔کسی بڑے حادثے یا واقعے کی صورت میں جو عوام کی چیخ نکلتی ہے اس سے ان کی سماعتوں میں خلل پڑتا ہے، یہ گھبرا کر ایک نوٹس لینے کا اعلان کرتے اور پھر سو جاتے ہیں۔ صرف نوٹس سے مطمن ہو جانا اب عوام کی عادت ہو گئی ہے ۔ ان کے پاس مطمن ہونے کے علاوہ کوئی دوسرا حل ہوتا ہی نہیں۔ ایسے نوٹس ہماری عام زندگی میں تمام لوگ لیتے ہیں اور کچھ نہ ہونے کی صورت میں صبر اور شکر پر ہی گزارہ کرنے پر مجبور ہوتے ہیں۔ عام آدمی بھی اپنے ساتھ پیش آنے والے بہت سے واقعات کا کیسے نوٹس لیتا اور اس کا انجام کیا ہوتا ہے ، بس سرکاری اور حکمرانی نوٹس جیسا ہی حال ہے ۔ مجھے دو واقعات یاد آئے۔میں ایک کام کے لئے تھوڑی دیر کے لئے گھر سے باہرجا رہا تھا۔ میرا بیٹا اور اس کا دوست گھر میں بیٹھے گپ شپ میں مصروف تھے۔ مجھے باہر جاتے دیکھ کر انہوں نے بتایا کہ انہوں نے اپنی تصویریں بنوائی ہیں اور مجھے کہا کہ واپسی پر میں فوٹو گرافر سے ان کی تصویریں لیتا آؤں۔ کوئی آدھ گھنٹے بعد میں تصویریں لے کر واپس آیا۔ تصویریں وصول کرنے والوں، میرے بیٹے اور اس کے دوست کو وہ تصویریں پسند نہ آئیں۔ انہوں نے فوراً نوٹس لیا اور اتنی گندی تصویریں کہتے ہوئے فوراً گاڑی میں بیٹھے اور فوٹو گرافر کے پاس پہنچ گئے۔فوٹو گرافر کچھ کام کر رہا تھا مگر اس نے گاہکوں کی آمد کا نوٹس لیا ۔ فوراً کاونٹر پر آیا۔ اب دونوں نوٹسوں کے تصادم کاوقت آگیا، فوٹو گرافر نے کہا، فرمائیں۔ دونوں بولے، یہ کیا فوٹو بنائی ہے۔ دکاندار فوٹو گرافر نے فوٹو نکالیں ۔ دونوں کے سامنے ان کی فوٹو رکھیں ۔ دو تین بار کبھی فوٹو اور کبھی ان کاچہرہ دیکھا۔ پھر گویا ہوا، کوئی خرابی نہیں ، جیسے ہو ویسی فوٹو ہے، اور کیا چاہتے ہو۔ یہ کہہ کر وہ واپس اپنے کام میں لگ گیا۔ یہ دونوں مسکرائے ، فوٹو واپس جیب میں ڈالیں اور یوں سارے نوٹس اور جوابی نوٹس اسی طرح ہوا میں اڑ گئے جیسے وہ حکام کے لئے گئے نوٹس ہوں۔ میرا ایک عزیز اپنے دوستوں کے ساتھ ایک کیفے میں کافی پینے گیا۔ کافی آئی تو عجیب چیز تھی۔ نہ آپ اسے کافی کہہ سکتے تھے اور نہ چائے۔ ایک جذباتی دوست نے فوراً نوٹس لیا۔ زور سے بیرے کو آواز دی ۔’’ ادھر آؤ۔ کافی کہا تھا یہ کیا لائے ہو۔ اپنے مینجر کو بلاؤ ‘‘۔مینجر پہلے ہی ہال میں موجود تھا اور اپنے ان گاہکوں کے شور کا نوٹس لے کر ان کی طرف ہی آ رہا تھا۔ اس نے بیرے سے پوچھا کیا مسئلہ ہے۔ بیرے نے بتایا کہ کافی کے ذائقے کی شکایت کر رہے ہیں۔ اگلے لمحے چھ فٹ سے اونچا، چار فٹ سے چوڑا ، بازو جتنی موٹی مونچھوں والا مینجر اپنی سرخ سرخ آنکھیں لئے ان کے پاس تھا۔اسے دیکھ کر تینوں دوست خوفزدہ نظر آئے۔ مینجر نے پوچھا، کس کی کافی کا ذائقہ ٹھیک نہیں۔ وہ جس نے نعرہ لگایا تھا۔ اس نے ڈرے ڈرے لہجے میں کہا، میری کافی کا۔ مینجر نے اس کے سامنے سے کافی کا مگ اٹھایا۔ ایک بڑا گھونٹ تیزی سے پیا اور پھر آدھا بچا ہوا مگ واپس رکھ کر کہنے لگا، شاندار ذائقہ ہے ، چپکے سے پیو، بل دو اور جاؤ۔ اتنا زار دار جوابی نوٹس ، تینوں دوست مزید پریشان ہو گئے۔مینجر نے پھر پوچھا۔ کسی اور کی کافی کا ذائقہ تو خراب نہیں۔ ایک دوست کو شاندار جوابی نوٹس ملنے پر باقی دونوں اپنے نوٹس کو واپس لے چکے تھے۔ ایک دم دونوں بولے، نہیں نہیں ، بہت شاندار ہے۔ مینجر فاتحانہ انداز میں واپس مڑ گیا۔ انہیں لگا کہ جس طرح اپنے گھر چوری ہونے پر پولیس کے اعلیٰ حکام کے نوٹس سے جان چھڑانے میں ہی عافیت ہوتی ہے۔ وہاں سے بل دے کر بھاگ جانے ہی میں بہتری ہے۔ بس اس دن کے بعد سے آج تک انہوں نے نوٹس لینا اور کسی دوسرے کے لئے گئے نوٹس یا کسی تبدیلی کا اعتبار کرناچھوڑ دیا ہے۔ تنویر صادق 	Politics Articles	جوابی نوٹس لیا ہے
 بیجنگ، اسلام آباد اور دوحہ میں ایف اے ٹی ایف ، پاک۔ امریکا تعلقات میں بہتری اوردوحہ میں افغان مفاہمتی عمل کے مذاکراتی ادوار رواں ہفتے ایک ساتھ شروع ہوئے، جس کے بعد خطے میں امن و امان کے حوالے سے اہم اعلانات کی توقع ظاہر کی جا رہی ہے ۔ چین اور بھارت کی مشترکہ سربراہی میں بین الاقوامی تنظیم فنانشل ایکشن ٹاسک فورس ( ایف اے ٹی ایف) کا 3 روزہ (21 تا 23 جنوری ) مذاکراتی اجلاس چین کے دارالحکومت بیجنگ میں منی لانڈرنگ اور دہشت گردی کی مالی معاونت کے الزامات پر حکومتی اقدامات کا جائزہ لیا گیا۔واضح رہے کہ ایف اے ٹی ایف نے پاکستان کو ستائیس نکات پر عمل درآمد کے لیے کہا تھا۔ ان نکات کے تفصیلی جوابات پر650صفحات کی مشتمل نظر ثانی رپورٹ پاکستان آٹھ جنوری کو جمع کرا نے کے بعد بریفنگ بھی دے چکا ۔پاکستانی وفد فنانشل ایکشن ٹاسک فورس (ایف اے ٹی ایف) سے مذاکراتی اجلاس میں شرکت کے لیے وفاقی وزیر برائے اقتصادی امور حماد اظہر کے ہمراہ نیشنل کاؤنٹر ٹیررازم اتھارٹی (نیکٹا)، کسٹمز، اسٹیٹ بینک، فنانشل مانیٹرنگ یونٹ (ایف ایم یو) وزرات خارجہ اور وزرات داخلہ کے حکام شامل تھے، پیرس اجلاس کے بعد پاکستان کو پابند کیاگیا تھا کہ ہر تین مہینے بعد ایف اے ٹی ایف کی دی گئی گائیڈ لائن کی پیش رفت سے آگاہ کرے۔ پاکستان نے اکتوبر پیرس اجلاس کے بعد دسمبر 2019میں پیش رفت پر رپورٹ جمع کرائی تھی ۔اس پر گذشتہ ماہ دسمبر میں پاکستانی رپورٹ کے جواب میں 150 سوالوں کے جواب 8 جنوری 2020 تک طلب کیے تھے۔ ان سوالات میں پاکستان میں مدرسوں سے متعلق زیادہ وضاحتیں طلب کی گئی تھیں جب کہ منی لانڈرنگ اور دہشت گردوں کی مالی معاونت روکنے سے متعلق پیش رفت سمیت دہشت گردوں پر قائم مقدمات کا ریکارڈ بھی طلب کیا گیا تھا۔ پاکستان نے دہشت گردوں کی مالی معاونت اور منی لانڈرنگ روکنے کیلئے ٹھوس اقدامات کیے ہیں۔ بیجنگ میں ہونے والے اجلاس میں نظر ثانی رپورٹ کا جائزہ لیا گیا جبکہ حتمی جائزہ ماہ فروری 2020کو پیرس اجلاس میں لیا جائے گا ، جس میں پاکستان کے واچنگ لسٹ لسٹ میں رہنے یا نکالنے کا فیصلہ ہوگا۔توقع ہے کہ جون 2020تک پاکستان کو مزید مہلت مل جائے کیونکہ فروری 2020تک باقی ماندہ اقدامات پر عمل پیرا ہونے کے لئے وقت کی کمی حائل ہوگی۔ ایف اے ٹی ایف کا اکتوبر میں پیرس اجلاس چین کی سربراہی میں ہوا تھا۔ یہ چین کی سربراہی میں ہونے والا پہلا اجلاس تھا،اب 21جنوری کو بھارت نے چین کے ساتھ ایف اے ٹی ایف کی میزبانی کی ، اس حوالے سے پاکستان کو سخت تحفظات بھی تھے کیونکہ بھارت ، پاکستان کے خلاف ایف اے ٹی ایف میں لابنگ بھی کرچکا ہے ، تاہم پاکستان نے توقع ظاہر کی ہے بھارت اوردیگر ممالک میرٹ کی بنیادوں پر فیصلہ کریں گے ۔ گزشتہ سال جون میں جب پاکستان کو 'گرے لسٹ' میں شامل کیا گیا تو اس وقت پاکستان میں نگران حکومت قائم تھی۔پاکستانی حکام نے عالمی حکام کو یقین دہانی کرائی کہ پاکستان ایف اے ٹی ایف کے تمام اہداف پر عمل پیرا ہے۔ اینٹی منی لانڈرنگ کے قوانین بین الاقوامی معیار کے مطابق کیے گئے ہیں۔ذرائع کا کہنا ہے کہ فنانشل ایکشن ٹاسک فورس کے دیئے اہداف پر پاکستان نے اہم پیش رفت کی ہے۔ پاکستان نے دہشت گردوں کی فنڈنگ کی بھرپور روک تھام کی۔ دہشتگردوں کی فنڈنگ روکنے کے باعث دہشتگردی کے واقعات کم ہوئے۔پاکستان نے ایف اے ٹی ایف کے اہداف کو پورا کرنے کے لئے ایک مربوط لائحہ عمل کو اختیار کیا ہے۔ایف اے ٹی ایف کا سب سے بڑا مطالبہ دہشت گردی میں ملوث مبینہ 1267 افراد اور 1373 اقوام متحدہ کی جانب سے مبینہ دہشت گرد قرار دی گئیں شخصیات ان مالیاتی پابندیاں عائد کئے جانا ہے، اس کے علاوہ اُن اداروں اور افراد پر بھی جو اِن شخصیات کے لیے مالی امداد جمع کرنے سمیت رقم یا دیگر سامان منتقل کرتے ہیں ان کو ہدف بنا کر (جن کو جامع قسم کی قانونی حمایت حاصل ہو) ان کے خلاف اقدامات کرنے کے مطالبات ہیں، مزید یہ کہ ایسی شخصیات اور افراد کے منقولہ و غیر منقولہ اثاثے منجمد کیے جائیں اور انھیں کسی بھی قسم کے فنڈ یا مالیاتی خدمت حاصل کرنے سے محروم کیا جائے۔ پاکستان نے اُن تمام جماعتوں و کالعدم تنظیموں کے اکاؤنٹ منجمد کئے ان کی سرگرمیوں پر سخت پابندیاں عائد کرنا شروع کی ہوئی ہیں ۔ مشکوک ادارے حکومتی تحویل میں بھی لئے ہیں اور عالمی قوانین کے تحت اُن جماعتوں کے خلاف بھی کاروائی کی اور ان کے منقولہ و غیر منقولہ اثاثے بھی منجمد کئے ہیں۔ پاکستان نے عالمی قوانین کا احترام کو مد نظر رکھا اور ایسی کالعدم تنظیموں کو کام سے روکا اور ان کے سربراہوں کو گرفتار بھی کیا۔ ان اراکین کے خلاف مقدمات بنائے،827کیس رجسٹرڈ کئے ہیں۔ اب پاکستا نی عدالتوں میں دائرمقدمات چل رہے ہیں۔دسزائیں دینے کے عمل میں 403فیصد اضافہ ہوا ہے۔ سمبر میں پاکستان نے دہشت گردی کی فنانسنگ روکنے کے لیے ملک بھر میں قومی بچت اسکمیوں میں سرمایہ کاری کرنے والی کالعدم تنظیموں اور ان سے وابستہ افراد کی نشان دہی کا فیصلہ کیا تھا۔ اب قومی بچت اسکیموں میں سرمایہ کاری کرنے والے 40 لاکھ پاکستانی افراد کی چھان بین کی جا رہی ہے۔ پاکستان کے وزیر خارجہ شاہ محمود قریشی نے امریکا ، ایران کشیدگی کی کمی کے لئے سہ ملکی غیر ملکی دورے میں امریکا میں اپنے ہم منصب سے بھی ملاقات کی تھی ۔ جس میں خطے میں قیام امن ، افغان مفاہمتی عمل سمیت بیجنگ میں ورکنگ گروپ اجلاس میں تعاون کے حوالے سے مذاکرات کئے گئے ۔ پاکستان نے اپنے موقف کو دہرایا کہ وہ توقع کرتے ہیں کہ ’امریکہ کا نمائندہ اس اجلاس میں پاکستان کے لیے سہولت پیدا کرے گا۔‘امریکی سکیریٹری خارجہ مائیک پومپیو سے اپنی حالیہ ملاقات کو بہت حوصلہ افزا قرار دیتے ہوئے وزیر خارجہ شاہ محمود قریشی نے کہا کہ ان توقعات کی ’بڑی ٹھوس وجوہات‘ بھی ہیں۔ ان کے مطابق ’پاکستان نے گذشتہ دس ماہ میں ایسے قابل ذکر اقدامات اٹھائے ہیں جو گذشتہ دس سال میں بھی ممکن نہیں ہو سکے تھے۔‘شاہ محمود قریشی ان اقدامات کو یقینی بنانے کے حوالے سے وزارت خزانہ کی کارکردگی کو ناقابل فراموش قرار دیتے ہیں۔پاکستانی وزیر خارجہ شاہ محمود قریشی نے حالیہ دورہ امریکا میں حکومت کی جانب سے زور دیا گیا کہ پاکستا ن نے امریکا کے اہداف کی تکمیل کے لئے اہم سہولت کار کا کردار سرانجام دیا ہے ، بدلے میں امریکا کو پاکستان کا ساتھ دینا چاہیے ۔ بھارت اور سی لنکا کے بعد پاکستان کے دورے پرامریکی نائب وزیر خارجہ ایلس ویلز بھی آئیں ۔ ذرائع کے مطابق چار روزہ دورے میں امریکی نائب وزیر خارجہ ایلس ویلز اہم اعلیٰ حکام سے ملاقات میں دونوں ممالک کے درمیان تجارتی معاملات میں تعاون کو مزید بڑھانے کی ضرورت پر اتفاق رائے پایا گیا ۔ پاکستانی وزیر اعظم ڈیوس میں ورلڈ اکنامک فورم میں پاکستان کی نمائندگی کررہے ہیں کہ پاکستان اس وقت امن و امان کے بعد غیر ملکی سرمایہ کاروں کے لئے ایک بہترین مملکت کی صورت میں موجود ہے ، سائیڈ لائن میں وزیر اعظم کی امریکی صدر کے ساتھ خوشگوار ماحول میں ملاقات ہوئی اور امریکی صدر نے ایک مرتبہ پھر مقبوضہ کشمیر تنازع پر ثالثی کی پیش کش کو دوہرایا۔ امریکی صدر نے وزیراعظم کو اپنا دوست قرار دیا اور پاک۔ امریکا تعلقات کو تاریخی قرار دیاکہ پہلی مرتبہ پاکستان۔ امریکا تعلقات بہترین سطح پر ہیں۔ امریکی نائب وزیر خارجہ ایلس ویلز نے سی پیک پر اپنا پُرانا متنازع بیان دوہرایا جیسے پاکستان و چین نے مسترد کردیا ، چین نے ردعمل دیتے ہوئے کہا کہ اگر امریکا کو پاکستا ن کی فکر ہے تو کیش لائے۔ ایلس ویلز بھارتی جارحیت کے خلاف پاکستان کے موقف کی حمایت اور مقبوضہ کشمیر میں ہونے والی انسانی حقوق کی خلاف ورزیوں پر اپنے تحفظات کا بھی اظہار کرتی رہی ہیں۔ یہا ں یہ امر بھی قابل ذکر ہے کہ خاص طور پر وزیر اعظمکی جانب سے امر کی توقع کی جا رہی ہے کہ خطے میں قیام امن کے لئے پاکستان کے مثبت کردار کے سبب امریکی تعاون پاکستان کے لئے مددگار ثابت ہوسکتا ہے ۔ امریکی تعاون سے پاکستان کا گرے لسٹ سے نکلنے کی راہ ہموارہوسکتی ہے ، گو کہ امریکا کے موقف میں خاص لچک نظر نہیں آتی تاہم پاکستان نے جس طرح امریکا کو احساس دلایا ہے کہ گذشتہ حکومتوں کے مقابلے میں موجودہ حکومت نے امریکا کے لئے سہولت کاری میں اہم کردار ادا کیا ہے اور اس حوالے سے اہم اقدامات کئے ہوئے ہیں۔تاہم پاکستان میں سرکاری حلقے اس بات کی امید کر رہے ہیں کہ اس دورے سے پاکستان کے لیے ایف اے ٹی ایف کی گرے لسٹ سے نکلنے کا راستہ ہموار ہو گا اور یہ کہ پاکستانی حکام امریکی عہدیدار کو قائل کریں گے کہ امریکا اس لسٹ میں سے پاکستان کو نکلوانے کے لیے اپنا کردار ادا کرے۔ اس خواہش کا اظہار وزیر اعظم اوروزیر خارجہ شاہ محمود قریشی نے بھی کیا، جس میں انہوں نے امریکا کو یاد دلایا کہ پاکستان نے افغانستان کے استحکام کے لیے بھرپور تعاون کیا اور طالبان کو مذاکرات کی میز پر لے کر آیا۔ ایلس ویلز کے موجودہ دورے کا مقصد پاکستانی حکام سے خطے کی صورت حال، افغانستان میں قیام امن کی کوششیں اور کشمیر کی صورت حال صورت حال پر گفتگو کرنا رہا ، جس میں پاکستان کی جانب سے اعادہ کیا گیا کہ پاکستان افغان امن عمل میں احمایت اور پاک افغان تعلقات میں مثبت پیش رفت جاری رکھے گا,ان خیالات کا اظہارپاکستان کے سیکرٹری خارجہ سہیل محمود نے امریکہ کی معاون نائب وزیرِ خارجہ ایلس ویلز سے اسلام آباد میں ہونے والی ملاقات کے دوران کیا۔پاکستان کی جانب سے ان خیالات کا اظہار ایسے وقت میں کیا گیا ہے جب قطر کے دارالحکومت دوحہ میں امریکہ اور افغان طالبان کے درمیان بات چیت جاری ہے اور فریقین کے درمیان امن معاہدہ طے پانے کا امکان ظاہر کیا جارہا ہے۔ دوحہ قطر میں افغان طالبان اور امریکی وفد کے درمیان افغان مفاہمتی عمل کے حوالے سے مذاکرات کا ایک نیا 20جنوری سے شروع ہوچکا ہے ، زلمے خلیل زاد ، افغان طالبان کے وفد سے افغان مفاہمتی عمل کے حوالے سے جنگ بندی کے لئے اہم مذاکرات میں مسودے پر عمل درآمد کے لئے اہم پیش رفت کی توقع ہے ۔ جرمنی اس حوالے سے اپنے فارمیٹ کے مطابق چاہتا ہے کہ دونوں فریقین جنگ بندی کے ساتھ بین الافغان کانفرنس جرمنی میں منعقد کریں اور نیٹو افواج کی افغانستان سے انخلا کے بعد افغانستان کے نظام و انصرام پر اتفاق رائے پیدا کریں ، اس وقت امریکا اور افغان طالبان کے درمیان جرمنی فارمیٹ کے مطابق مذاکرات کا دور چل رہا ہے جس میں روس ،چین، ایران اور پاکستان اہم کردار ادا کررہے ہیں ، امریکا ، کابل انتظامیہ اوربھارت کے علاوہ متحدہ عرب امارات و سعودی عرب مجوزہ معاہدے پر اپے تحفظات رکھتے ہیں ، دیگر عالمی ادارے بھی اس ضرورت پر زور دے رہے ہیں کہ افغان طالبان و کابل انتظامیہ کے درمیان مکمل جنگ بندی کا اعلان کردیا جائے تاکہ امریکی افواج کا ٹارگٹ پورا ہوسکے ۔صدر ٹرمپ نے کہا کہ اُس وقت تک بامعنی مذاکرات نہیں ہو سکتے ہیں جب تک طالبان واضح طور پر تشدد میں کمی نہیں کرتے۔بیان کے مطابق صدر ٹرمپ نے طالبان کی طرف سے تشدد میں واضح اور پائیدار کمی کی ضرورت پر زور دیتے ہوئے کہا کہ اس سے افغانستان کے مستقبل سے متعلق بامعنی مذاکرات میں مدد ملے گی۔ صدر ٹرمپ کی طرف سے یہ بیان ایک ایسے وقت سامنے آیا ہے جب قطر کے دارالحکومت دوحہ مین امریکہ اور طالبان کی مذاکراتی وفد کے درمیان بات چیت جاری ہے اور بتایا جا رہا ہے کہ یہ بات چیت اہم مرحلے میں داخل ہو گئی ہے۔ اس وقت فریقین کے درمیان مسودے پر دستخط کے لئے حتمی مرحلے پر مذاکرات کئے جا رہے ہیں۔ افغان طالبان نے امریکا کو عارضی جنگ بندی کے لئے پیش کش میں دوسری جانب سے بھی عمل درآمد ہونے پر ضمانت مانگی ہے۔ اسی حوالے سے دوحہ میں افغان طالبان کے ساتھ مذاکراتی عمل جاری ہے۔ پاکستان نے خطے کے نازک ترین مسئلے کو حل کرنے کے لئے اہم کردار ادا کیا ہے اور مملکت کی خواہش ہے کہ جس طرح پاکستان ذمے دار کردار ادا کرکے خطے میں امن کے قیام کے لئے کوشش کررہا ہے ، اسی طرح عالمی قوتوں کو مسئلہ کشمیر سمیت بھارتی جارحیت اور لائن آف کنٹرول پر دراندزی پر بھی مثبت کردار ادا کرنے کی ضرورت ہے ۔ پاکستان منی لانڈرنگ و دہشت گردی کی معاونت کے الزامات پر عالمی فورمز پر اپنی پیش رفت کو احسن انداز میں جائزے کے لئے رکھ چکا ہے ۔ ضرورت اس امر کی ہے کہ پاکستان کے کردار و اہمیت کو تسلیم کیا جائے اور گرے لسٹ سے خاتمے کے علاوہ پاکستان کی معیشت کو مضبوط بنانے کے لئے عالمی قوتیں تعاون کریں ، خاص طور پر امریکا کو اپنا رویہ درست کرنے کی ضرورت ہے ، پاکستان اسی حوالے سے بارہا امریکی اعلیٰ حکام کو باور کرارہا ہے کہ اس نے اپنے حصے کا کردار بخوبی ادا کیا ہے اب امریکا و دیگر عالمی اداروں کو پاکستانی معیشت کی بحالی و مدد کے لئے تعاون کرنا چاہے ، شاہ محمود قریشی نے بڑا صائب بیان دے کر امریکا سے واضح طور پر یہی دریافت کیا ہے کہ امریکا ، پاکستان کی کوششوں کے جواب ایسی کیا اسٹریجی رکھتا ہے کہ وہ ایف اے ٹی ایف کی گرے لسٹ سے پاکستان کا نام نکالنے کے لئے کیا کرسکتا ہے ۔ اگر امریکا ماضی کی طرح پاکستان پر دباؤ برقرار رکھنے کے لئے پاکستان کی حمایت نہیں کرتا تو اس سے پاکستان کی کاوشوں اورقربانیوں کو نقصان پہنچے گا ۔ پاکستان یکطرفہ طور پر جتناکچھ کرسکتا ہے وہ کرنے میں کامیاب رہا ہے ۔ تاہم ماضی میں ہونے والے کچھ ایسے معاملات ، جس پر امریکا یا بھارت تحفظات کا اظہار کرتے ہیں تو ، اس کا ذمے دار واحد پاکستان ہی نہیں ہے بلکہ امریکا اور بھارت کی پالیسیوں کی سبب ایسے حالات پیدا ہوئے اور جس کا مکمل نزلہ پاکستان پر گرانے کی کوشش کی جاتی رہی ہے۔ پاکستان ، خطے میں قیام امن ، دہشت گردی کے خلاف کاروائیوں کے لئے سنجیدہ کاروائیاں کررہا ہے ، لیکن دہشت گردی کا معاملہ صرف ایک ملک سے نہیں جڑا ۔ جس طرح منی لانڈرنگ کے حوالے سے پاکستانی موقف دنیا بھر میں سراہا گیا کہ اگر ترقی یافتہ ممالک منی لانڈرنگ کرنے والوں کو قانونی تحفظ نہ دیں تو ترقی پذیر ممالک کی معیشت متاثر نہ ہو ۔ پراکسی وار عالمی قوتوں کی اجارہ داری کرنے کے لئے لڑی جاتی ہے ، جہاں جہاں عالمی قوتوں کے مفادات ہیں وہاں پراکسی وار کے پس پشت عالمی قوتوں کا کردار نظر انداز نہیں کیا جاسکتا ۔ضرورت اس امر کی ہے کہ خطے میں تمام اسٹیک ہولڈرز کو قیام امن کے لئے مشترکہ طور پر ایک صفحے پر ہونا چاہے ۔ بھارت ، ایران ، افغانستان خطے میں قیام امن کے لئے اہم کردار کی حیثیت رکھتے ہیں اور یہ اتفاق ہے کہ تینوں ممالک کو داخلی امور میں امن و اما ن کے مسائل کا سامنا ہے ۔ حالات میں اگر صرف پاکستان کے داخلی معاملات کو صرف نظر کیا جائے گا تو اس سے خطے میں دہشت گردی کے خلاف عالمی طاقتوں کے مفادات پورے نہیں ہوسکتے ، ضروری یہی ہے کہ ایران ، بھارت افغانستا ن اور پاکستان کے داخلی معاملات کے اصل محرکات کو سامنے رکھ کر فیصلہ کیا جائے۔رواں ہفتے عالمی پس منظر میں تین اہم معاملات ، پاکستان کی خارجہ پالیسی کے لئے نہایت اہمیت کی حامل ہے ۔ پاکستان ، عالمی برداری کو باور کرانے میں کامیاب ہورہا ہے کہ وہ خطے میں امن کے قیام کے لئے انتہائی سنجیدہ کوشش کررہا ہے ۔پاکستان کا مقصد خطے میں پائدار امن ہے ۔	Politics Articles	ایف اے ٹی ایف بیجنگ اجلاس ،ایلس ویلز کی پاکستان آمد وافغان مفاہمتی عمل دوحہ مذاکرات خطے میں اہم پیش رفت
ٹماٹروں کے بعد ملک میں آٹے کے بحران کی ہر طرف دھوم مچی ہوئی ہے، جس سے مہنگائی کی ماری عوام میں تشویش کی لہر دوڑ گئی ہے۔ پہلے ہی اشیائے خورونوش کی چیزوں میں مسلسل اضافہ رکنے کا نام نہیں لے رہااوپر سے ملک میں انتہائی اہمیت کی حامل خوراک کی قلت نے حکومت کے سارے دعوؤں کی قلعی کھول دی ہے اور ہم دیکھتے ہیں کہ حکومت عوام کی لازمی خوراک کی تقسیم کار میں ناکامی سے دوچار ہے،جس کی وجہ سے مہنگائی کا جن مکمل طور پر بوتل سے باہر آچکا ہے اور دندناتاپھررہا ہے۔ حالیہ چند دنوں میں گھریلو استعمال ہونے والی گیس ایل پی جی میں 40 فیصد کااضافہ کیا گیا،جبکہ دسمبر میں ایل پی جی کے نرخ 120 روپے تھے اور اب صرف ایک ماہ کے اندر اتنے زیادہ ہو چکے ہیں کہ عوام گیس سلنڈر بھروانے کی سکت کھو بیٹھے ہیں۔ اشیاء ضروریہ کی روزبروز بڑھتی قیمتوں کے ساتھ ساتھ گھریلو استعمال کی اکثرخورونوش کی چیزوں کی قیمتیں بھی آسمان سے باتیں کررہی ہیں،گزشتہ ایک سال کے دوران میں ہونے والی مہنگائی نے عوام کی کمر جھکا دی ہے،اور اب آٹے جیسی بنیادی خوراک کے بحران کاپیداہونا بالکل بھی اچھا شگون نہیں ہے۔ حالیہ مہنگائی کی شرح میں کمی ہونے کی بجائے روز اضافہ ہورہا ہے۔ گزشتہ ہفتے کے اعداد و شماربلکل بھی تسلی بخش نہیں اور اشیائے ضروریہ بارے یہ اعداد وشمار بتاتے ہیں کہ ملک میں ہفتہ وار مہنگائی میں بیس فیصدتک اضافہ ہوا، ادارہ شماریات کی رپورٹ کے مطابق مہنگائی کابوجھ زیادہ تر گھریلو اشیاء پر پڑا ہے، جن میں کچن کے استعمال میں آنے والی 27 اشیاء ایسی ہیں جن کی قیمتیں حکومت کی طرف سے بڑھائی گئی ہیں۔ رپورٹ میں بتایا گیا ہے کہ20 کلو آٹے کا تھیلا 25 روپے مہنگا ہوکر 968 روپے کا،زندہ مرغی کی قیمت میں15 روپے اضافہ،دال مونگ 3 روپے،دال مسور2.5 روپے،دال ماش و چنامیں دودو روپے کا اضافہ ہوااور لہسن نے 6 روپے کی جست لگائی ، اس کے علاوہ کوکنگ آئل بناسپتی گھی کی قیمتوں میں بھی معمولی اضافہ کیا گیا،پھل ، سبزی کے ریٹوں میں جو بڑوھتری ہوئی وہ اس کے علاوہ ہے ۔ لہذااس ہوشربا مہنگائی کے طوفان سے جو لوگ بہت زیادہ متاثر ہوتے ہیں ان میں زیادہ تر نوکری پیشہ افراد یا دیہاڑی دار مزدورشامل ہیں،جو ہفتہ وار یا ماہانہ وار صرف اتناکماتے ہیں، جس سے ان کے گھر کی کفالت بھی بہت مشکل سے ہوتی ہے۔ دوا دارو ،میڈیکل کے اخراجات برداشت کرنا ان کے بس سے باہر ہوچکا ہے۔ سوچنے کی بات یہ ہے کہ ایسے حالات میں جب وزیراعظم صاحب کا گھر دولاکھ میں نہیں چل سکتا،بیس تیس ہزار روپے ماہانہ کمانے والااپناکا گھر کس طرح چلایا سکتا ہے؟ جیسے جیسے اشیائے خورونوش کے نرخوں میں اضافہ ہوتاہے غریب دیہاڑی دار مزدور کے گھر کا چولہا ٹھنڈا پڑنا شروع ہوجاتا ہے،جس سے عام آدمی کے مالی حالات درگوں ہونے لگتے ہیں۔ وہ سوچنے پر مجبور ہوجاتا ہے کہ آمدنی وہیں کی وہیں ہے اور اخراجات میں بے حد اضافہ ہوتاجارہا ہے جسے کم از کم موجودہ تنخواہ میں گزارہ کرنا مشکل ہی نہیں ناممکن ہے۔ پھر میڈیا پر بحرانی خبروں کا سننا غریب آدمی کے اعصاب پر سوار ہوجاتی ہیں ،جیسے آٹے کے بحران کے ساتھ ہی چینی کے بحران کی خبریں گردش میں ہیں ،ایسے میں متوسط فیملی کا گزربسر جن اشیاء پر ہوتا ہے اگروہی مارکیٹ سے سستے داموں ملنے کی بجایے ،ناپید ہونے لگیں تو غریب آدمی کیا کرے گا ۔ مارکیٹ میں ہر چیز کی رسد ضرورت سے زیادہ ہونے کے بعد بھی چیزیں سرکاری نرخوں میں نہیں ملتی۔ منافع خوروں نے کچن کے بڑے سے لے چھوٹے ائٹم تک، ہر ایک چیز میں برداشت سے باہرمن مانا اضافہ کر رکھا ہے۔ دال ، مرچ ، چاول ، گھی ، چینی ، چائے کی پتی ، مسالہ جات ، خشک دودھ کے ساتھ ماچس، نمک کی تھیلی تک ناجائز منافع کمایا جارہا ہے۔ حکومت اشیاء خورونوش کے جو سرکاری نرخ نامے جاری کرتی ہے وہ ان منافع خوروں کے آگے ردی کی حیثیت بھی نہیں رکھتے ،تو وہ سرکاری نرخوں کیوں کھاتے میں لائیں گے ،اس ملی بھگت میں اوپر تک کے منافع خوروں کی سرپرستی شامل ہے۔ اگر کسی سے اس حوالے سے بات کی جائے تو وہ یہی کہتا نظر آتا ہے کہ ہمیں تو منڈی سے مہنگاملتا ہے، یا وہول سیلرہمیں مہنگا دیتے ہیں،جب ہمیں میٹریل مارکیٹ سے سستا ملے گا توہم بھی سرکاری ریٹ پراشیاء بیچیں گے۔غرضیکہ ہر کوئی اپنی دانست میں خود کو صحیح سمجھتا ہے،اگر ایسا ہے تو پھر حکومت کو چاہیے کہ وہ بڑے مل مالکان کی گرفت کرے اور ذخیرہ اندوزوں کی گوشمالی کرے تاکہ مارکیٹ میں مصنوعی بحران پیدا کرکے یہ لوگ غریب کی کھال ادھیڑ نے سے باز رہیں۔	Politics Articles	بے لگام مہنگائی کو روکنے کی ضرورت ہے!
مہاراشٹر میں شیوسینا کے بعد جب پنجاب کے اکالی دل نے دہلی میں بی جے پی کو تین طلاق دی تو بے ساختہ کاغذ کے پھول کا نغمہ ’بچھڑے سبھی باری باری‘ یاد آگیا ۔ پرکاش سنگھ بادل کی اکالی دل اور نتیش کمار کی جنتادل میں بہت بڑا فرق ہے۔ اکالی دل سیاسی موسم کا حال دیکھ کر اپنا چولہ بدلنے والوں میں سے نہیں ہے۔ بی جے پی اور اکالی دل کے اتحاد کی وجہ ہندوتوا نہیں دہلی کے اندوہناک سکھ مخالف فساد کا کانگریس مخالف ردعمل ہے۔ ہندوستان کا مسلمان جس طرح گجرات کے فسادات کو نہیں بھول سکتا اسی طرح سکھ اندراگاندھی کے قتل کے بعد ملک بھر میں اور خاص طور راجدھانی دہلی میں ہونے والے قتل عام کو فراموش نہیں کرسکتے ۔ کانگریس کی سرپرستی میں ہونے والے دہلی کے فسادات نے بی جے پی اور اکالی دل کو ایک جان دو قالب بنادیا تھا لیکن اب وہ دل بھی ٹوٹ چکا ہے۔ اس کا ثبوت اس وقت سامنے آیا جب پنجاب اسمبلی میں کانگریس نے شہریت ترمیمی قانون (سی اے اے) کے خلاف قرارداد پیش کی تو اس کی حمایت بی جے پی کی سب سے پرانی اتحادی پارٹی شرومنی اکالی دل نے کردی حالانکہ ایوانِ پارلیمان میں وہ اس قانون کی حمایت کرچکی ہے۔ دیر آید درست آید کی مصداق اکالی دل کے اس فیصلے کا استقبال کیا جانا چاہیے کیونکہ کچھ باتیں دیر سے سمجھ میں آتی ہیں ۔ بی جے پی کی مانند ہر کوئی موٹی عقل والا نہیں ہوتا کہ اس کی سمجھ میں کبھی کوئی سمجھداری کی بات ہی نہ آتی ہو۔ ایسے لوگ اپنی حامی جماعتوں کو ناراض کرکے دور بھگا دیتے ہیں اور ان پر کیفی اعظمی کے مذکورہ نغمہ کا پورا بند ثبت ہوجاتا ہے؎ ارے دیکھی زمانے کی یاری ، بچھڑے سبھی باری باری کیا لے ملیں اب دنیا سے ، آنسو کے سوا کچھ پاس نہیں یا پھول ہی پھول تھے دامن میں ، یا کانٹوں کی بھی آس نہیں مطلب کی دنیا ہے ساری ، بچھڑے سبھی باری باری بی جے پی کو این آر سی کے مسئلہ پر پہلی طلاق پارٹی کے صدر اور سابق نائب وزیر اعلیٰ سکھ بیر سنگھ بادل نے دی ۔اس کے بعد ایوان میں اکالی دل کے رہنما بکرم مجیٹھیا نے طلاق بائنہ دے دی اور اب طلاق مغلظہ دینے کا کام دہلی کے اندر منندر جیت سنگھ سِرسا کے سپرد کیا گیا ۔ اس طرح مل جل کر سپریم کورٹ کی ہدایت کے مطابق یہ فریضہ انجام دے دیا گیا۔ دہلی اسمبلی کے رکن منندرجیت سنگھ کی بی جے پی سے قربت کا اندازہ اس بات سے لگایا جاسکتا ہے کہ ؁۲۰۱۵ میں راجوری گارڈن سے ہارنے کے بعد ؁۲۰۱۷ میں انہوں نے بی جے پی کے نشان پر انتخاب لڑ نے میں کوئی عار محسوس نہیں کی اور کامیاب بھی ہوئے لیکن اب وقت بدل گیا ہے۔ دہلی کے صوبائی انتخاب کا انعقاد دو ہفتہ بعد ہونے والاہے۔ اس سے پہلے سرسا نے بی جے پی پر یہ الزام لگا دیا کہ اس نے سی اے اے پر اپنا موقف بدلنے کے لیے دباو بنایا لیکن اس کے آگے جھکنے کے بجائے غیرتمند اکالی دل نے انتخاب سے کنارہ کشی کا فیصلہ کرلیا ۔ بی جے پی کی صدارت سے سبکدوش ہونے والے امیت شاہ کے منہ پر آخری سیاسی طمانچہ تھا۔ اکالی دل کے رہنما منندرجیت نے اپنے فیصلے کی وجہ یہ بتائی کہ ’’ ہم اس قانون (این آر سی) کے خلاف ہیں کیونکہ عوام کو اپنی پیدائش کے بارے میں بتانے کے لئے قطار میں کھڑا ہونا پڑے گا ۔‘‘ سی اے اے کے بارے میں اپنی جماعت کا موقف واضح کرتے ہوے وہ بولے ہم سی اے اے کا استقبال کرتے ہیں لیکن ہم نے کبھی یہ مطالبہ نہیں کیا تھا کہ اس سے کسی مذہب کے ماننے والوں کو باہر رکھا جائے ۔ اکالی دل سے اپنے قطع تعلق کو بی جے پی نے بھی تسلیم کرلیا ہے کیونکہ دہلی میں بی جے پی کے صدر منوج تیواری اور نگراں پرکاش جاوڈیکر نے این ڈی اے کی حامی جماعتوں میں اکالی دل کا ذکر نہیں کیا ۔ ویسے جنتادل (یو) اور ایل جے پی کے لیے دہلی میں بالترتیب ۲ اور ایک سیٹ چھوڑی تو گئی ہے لیکن اتفاق سے وہ دونوں بھی این سی آر اور سی اے اے کے خلاف ہیں ۔ موجودہ دور کی سیاسی جماعتیں کسی اصول و نظریہ کی بنیاد پر اپنا موقف تبدیل نہیں کرتیں بلکہ سیاسی مفاد کے پیش نظر فیصلے کرتی ہیں ۔ اس زاویہ سے دیکھا جائے تو اکالی دل کے اعلان کا ایک مطلب یہ بھی ہے کہ دہلی میں بی جے پی انتخاب ہار چکی ہے۔ اس کے ساتھ رہنے کا اب کوئی مطلب نہیں ہے اس لیے جس طرح ڈوبتے جہاز کے اندر سے چوہے کود کر بھاگ جاتے ہیں اسی طرح اس کی حلیف جماعتیں اپنا پیچھا چھڑا رہی ہیں۔ پنجاب اور دہلی کے اندر سی اے اے اور این آر سی کے خلاف ایک زبردست تحریک برپا ہے۔ایسے میں اکالی دل کا ب جے پی کو خیر باد کہہ دینا اس عوامی تحریک کی ایک بہت بڑی کامیابی ہے۔ اکالی دل کے موقف میں یہ تبدیلی کو اس زاویہ سے دیکھا جانا چاہیے۔ پنجاب کی خوبی یہ ہے کہ وہاں کشمیر کی دفع ۳۷۰ کی منسوخی کے خلاف بڑے پیمانے پر احتجاج ہوئے تھے اور عوام وخواص نے اپنا غم و غصہ درج کرایا تھا ۔ شاہین باغ میں انفرادی طور پر بہت سارے صوبوں سے آنے والی خواتین نے مظاہرے میں شرکت کی لیکن دخترانِ پنجاب کو یہ اعزاز حاصل ہوا کہ انہوں نے اپنی اجتماعی شمولیت درج کرائی ۔ اس عوامی احتجاج نے اکالی دل کا من پریورتن کردیا ہے اس لیے کہ جمہوریت کے علمبردار عوام کو اپنا معبود مانتے ہیں اور اس کی خوشنودی کے ذریعہ اقتدار میں آنے یا اسے بچانے کے لیے بہ آسانی اپنا موقف بدل دیتے ہیں ۔ اکالی دل کے ساتھ یہی ہوا ہے اور اسی لیے اس نے بی جے پی سے ناطہ توڑ لیا۔ سی اے اے کے خلاف تحریک نے بی جے پی کے کاغذی کمل کا جو حال کر رکھا ہے اس کے پیش نظر ایسا لگتا ہے کہ بہت جلد اس پر مذکورہ نغمہ کا آخری بند صادق آجائے گا ؎ اڑ جا اڑ جا پیاسے بھنورے ، رس نہ ملے گا خاروں میں کاغذ کے پھول جہاں کھلتے ہیں بیٹھ نہ ان گلزاروں میں نادان تمنا ریتی میں ، امید کی کشتی کھیتی میں اک ہاتھ سے دیتی ہے دنیا سوہاتھوں سے لے لیتی ہے یہ کھیل ہے کب سے جاری، بچھڑے سبھی باری باری	Politics Articles	کاغذ کے کمل کی فریاد: بچھڑے سبھی باری باری
ہر جنگ خوفناک ہوتی ہے مگر جنگ عظیم دوم اتنی خوفناک تھی کہ عالمی رہنماؤں نے جنگ کا ادارہ ہمیشہ ہمیشہ کے لئے ختم کرنے کا سوچا۔ تمام تر کمزوریوں کے باوجود اقوام متحدہ نوآبادکاری کا عہد ختم کرنے میں کامیاب رہی لیکن یہ کہا جا سکتا ہے کہ یہ خاتمہ رسمی ہی تھا۔ یہ بھی کہنا پڑے گا کہ نو آبادکاری کے عمل نے فقط بھیس بدلا تھا۔ دوسری جنگ عظیم کے بعد تقریباً سبھی نوآبادیوں کو باقاعدہ آزادی مل گئی لیکن اس میں بھی کوئی شک وشبہ نہیں کہ صنعتی طور پر ترقی یافتہ ممالک پسماندہ ملکوں پر مسلط رہے۔ ہاں البتہ براہ راست اقتدار کی جگہ بالواسطہ جدید نوآبادیاتی طریقوں نے لے لی۔ دو عالمی جنگوں کے بعد امریکہ دنیا کے غالب سیاسی اقتصادی قوت کی حیثیت سے ابھرا اور اس نے وہی مقام حاصل کر لیاجو انیسویں صدی میں برطانیہ کو حاصل تھا۔ امریکہ نے قدرے تذبذب کے ساتھ آزاد دنیا کے رہنما کا اپنا نیا کردار سنبھالا۔دنیا بھر میں نئی امریکی دلچسپی تیزی سے ترقی کرتی صنعتی اقتصاد کی عکاس بھی اور نئی معاشی منڈیوں اور خام مال کی ضرورت بھی ہے لیکن امریکی عوام کو تاثر دیا جاتا رہا کہ اصل مسئلہ کمیونزم کا خطرہ ہے۔ امریکی جماعتوں نے اپنے اپنے ووٹروں کے سامنے جوازپیش کیا کہ وہ کمیونزم کے خطرے کے پیش نظر دوسرے ملکوں کے اندونی معاملات میں مداخلت پر مجبور ہیں مگر آج سرد جنگ کو ختم ہوئے ایک عرصہ ہو چکا ہے تو غیر ملکی مداخلت کا جواز فراہم کرنے کے لئے کسی اور دلکش محرک کی ضرورت پیش آئی چنانچہ کمیونزم کے خلاف مقدس جنگ کی جگہ دہشت گردی کے نعروں نے لے لی ہے۔ 1945ء سے لے کر اب تک امریکہ بہت سے ممالک کے اندرونی معاملات میں ملوث ہوتا چلاآیاہے تازہ ترین نیویارک ٹائمز کی رپورٹ سے پہلے دوسرے ممالک کے معاملات میں امریکی مداخلت کی ایک مختصر فہرست پیش خدمت ہے۔1945ء سے 1949ء تک چین، 1947-48ء اٹلی، 1947-49ء یونان، 1946ء تا1953ء فلپائن، 1945ء تا 1953ء جنوبی کوریا، 1949تا1953ء البانیہ، پچاس کا عشرہ جرمنی، 1953ء ایران، 1953ء تا1990ء گوئٹے مالا، 1956ء تا1958ء مشرق وسطیٰ، 1957-58ء انڈونیشیا، 1953-64ء برٹش گیانا، 1950ء تا1973ء ویت نام، 1955-73ء کمبوڈیا، 1960ء تا 1965ء کانگو-زائر،1961ء تا 1964ء برازیل، 1963ء تا1966ء ڈومینسکین ریپبلک، 1961ء تا حال کیوبا، 1965ء انڈونیشیا، 1964ء تا1973ء چلی،1964ء تا 1974ء یونان، 1975ء تاحال مشرقی تیمور، 1978ء تا 1989ء نکاراگوا، 1979ء تا 1984ء گرینیڈا،1981ء تا1989ء لیبیا، 1989ء پانامہ، 1990ء تا حال عراق، 1994ء ہیٹی، 1999ء یوگوسلاویہ۔امریکہ کی ان مداخلتوں کے اصل محرکات ایسی حکومتوں اور قوانین کی تشکیل اور استقرارتھا جو امریکہ اور اس کے اتحادیوں کے معاشی مفادات کا تحفظ کر سکتے تھے۔امریکہ دنیا بھر کے پسماندہ ملکوں میں مداخلت ہی نہیں کر تا بلکہ وہیں ان کی سرزمین پر اپنے فوجی اڈوں کا جال بھی بچھا یا ہوا ہے۔دنیا کے کونے کونے میں ایسے امریکی فوجی اڈے پھیلے ہوئے ہیں، جو امریکی مفادات کے تحفظ میں مصروف کار ہیں ساتھ ہی امریکی دبدبے کے لئے بھی سرگرم رہتے ہیں۔ امریکہ نے اس وقت دنیا بھر کے مختلف ممالک پر براہ راست قبضہ نہ سہی مگر بالواسطہ قبضہ جمانے اور مداخلت کے لئے سات سے آٹھ سو سراغ سرانی، جاسوسی اور اپنے مفادات کے تحفظ کے لئے فوجی اڈے قائم کر رکھے ہیں۔ مشرق وسطیٰ میں بھی امریکہ کا دخل انتہا پر ہے۔ دراصل سویت یونین کے بکھرجانے کے بعد مشرق وسطیٰ میں طاقت کا جو خلا پیدا ہوا، اسے پر کرنے کے لئے امریکہ آگے بڑھا تھا اور اب تک مشرق وسطیٰ اس کی گرفت میں جکڑا چلا آرہا ہے۔ صرف ایران کے پڑوس اور قریبی ممالک میں کتنے امریکی فوجی اپنے سازو سامان کے ساتھ تعینات ہیں، اس بارے میں تازہ ترین ’’نیویارک ٹائمز‘‘ کی رپورٹ کے مطابق سعودی عرب اور دیگر خلیجی ریاستوں میں اس وقت امریکی فوجیوں کی تعداد 54ہزارسے 65ہزار کے درمیان ہے۔ اس خطے میں جو امریکی عسکری اثاثے موجود ہیں ان میں پیشگی وارننگ دینے والے جہاز، سمندری نگرانی کرنے والے جہاز، پیٹریاٹ ائیراینڈمیزائل ڈیفنس بیٹریز، بی52بمبار طیارے، کیرئیر اسٹرائیک گروپ، مسلح ریپرڈرون اور انجینئر و دیگر اہلکار شامل ہیں۔ اس کے ساتھ ساتھ تقیریباً دو سے ڈھائی ہزار امریکی فوجی ترکی میں بھی موجود ہیں۔ جن میں زیادہ تر وہاں کی ۱انجیر لیک ائربیس پر تعینات ہیں۔ امریکہ اپنے ناٹواتحادی ترکی سے کشیدہ تعلقات کے باوجود اس ائر اڈے کا استعمال کرتا رہا ہے اور یہاں سے داعش کے خلاف سینکڑوں فضائی حملوں کے لئے طیاروں نے پروازیں کیں۔ ـــ’’ـــــــافغانستان‘‘ میں امریکہ کے تقریباً 14ہزار فوجی جنگجو موجود ہیں جو وہاں امریکہ کی اب تک کی طویل ترین جنگ کا حصہ ہیں۔ اس کے علاوہ مغربی دفاعی اتحاد ناٹو میں شامل ممالک کے آٹھ ہزار فوجی افغانستان میں موجود ہیں۔ــ’’ بحرین‘‘ خطہ کی صورتحال پر نظر رکھنے اور ذاتی مفادات کے لئے امریکی نیوی کا پانچواں فلیٹ بحرین میں قائم امریکی فوجی اڈے پر تعینات ہیں۔اس جزیرہ نما ریاست میں قائم اس اڈے پر سات ہزار، امریکی فوجی تعینات ہیں۔ بحرین میں واقع شیخ عیسیٰ ائیر بیس بھی امریکی لڑاکا اور جاسوس طیاروں کے زیر استعمال ہے۔ برطانیہ نے بھی 1971ء کے بعد حال ہی میں بحرین میں نہر سوئز کے مشرقی کنارے پر اپنا اولین فوجی اڈہ قائم کیا ہے۔’’عراق‘‘ میں امریکی فوجیوں کی تعداد تقریباً پانچ ہزار کے قریب ہے۔’’کویت‘‘تیل کی دولت سے مالا مال اس ریاست میں قائم امریکی فوج کے سنٹرل فارورڈ ہیڈ کواٹرز میں تیرہ ہزار امریکی فوجی موجود ہیں۔ بحرین کے دو فوجی اڈے اور ایک نیول بیس امریکی افواج کے زیر استعمال ہیں، یہاں امریکی فوج کی 2200ایسی بکتر بند گاڑیاں بھی موجود ہیں جن پر بارودی سرنگیں اثر نہیں کرتیں۔ ’’عمان‘‘میں بھی چند سوامریکی فوجی تعینات ہیں۔ عمان نے امریکی فوجی طیاروں کو پرواز کے لئے اپنی فضائی حدود استعمال کرنے اور بحری جنگی جہازوں کو اپنی بندرگاہوں میں رہنے کی اجازت دے رکھی ہے، برطانیہ نے بھی وہاں ایک نیا نیول بیس بنانے کا معاہدہ کیا ہے۔ ’’قطر‘‘ میں امریکی فوج کے سنٹرل کمانڈ کا فارورڈ ہیڈکواٹرز قطر کی العدید ائیربیس پر قائم ہے۔ یہاں تیرہ ہزار امریکی فوجی موجود ہیں۔ایران کے ساتھ تناؤ میں اضافے کے بعد اس ائیربیس پر جوہری ہتھیار لے جانے کی صلاحیت کے حامل بی- 52بمبار طیارے بھی تعینات کیے گئے ہیں۔’’دبئی‘‘کے جبل علی پورٹ پر امریکی نیوی کا ایک بڑا اڈہ قائم ہے۔’’متحدہ عرب امارات‘‘ میں تقریباً پانچ ہزار امریکی فوجی موجود ہیں ان میں کئی ابوظہبی کے الظفرۃ ائیربیس پر تعینات ہیں جہاں امریکی ڈرون اور جدید ایف- 35طیاروں کو رکھا گیاہے۔ امریکی نیوی کا ایک چھوٹا اڈہ الفجیرہ میں بھی قائم ہے۔ ’’سعودی عرب‘‘میں پہلے سے موجود 11ہزار بعد ازاں تین ہزار کا اضافہ کرکے کل 14ہزار امریکی فوجی تعینات ہیں۔امریکن سوسائٹی پراجیکٹ کی رپورٹ کے مطابق ’’اردن‘‘میں تین ہزار امریکی فوجی موجود ہیں۔ اردن کا موافق سلطی ائیربیس بھی امریکی کے زیراستعمال ہے۔ ماہرین کہتے ہیں کہ ایران کے اطراف میں سمندر اور خشکی دونوں پر امریکی فوج بڑی تعداد میں موجود ہے اور جنگ کی صورت میں امریکہ مشرق وسطیٰ اور خطے میں موجود اپنی کئی تنصیبات کو بروئے کار لا سکتا ہے۔امریکی افواج کی دیگر ممالک میں موجودگی کے اعدادوشمار پیش کرنے کے ساتھ ساتھ یہ امر بھی قابل ذکر ہے کہ ــ’’امریکہ، ایران تنازعہ ہے کیا؟‘‘امریکہ بہادر کو ایران سے یہ شکایت ہے کہ وہ اپنی جوہری قوت میں اضافے کے علاوہ خطے کے دیگر ممالک میں مداخلت کرتاہے۔ ایران کو امریکہ سے یہ شکوہ ہے کہ مشرق وسطیٰ اور خطے کے دیگر ممالک میں امریکی فوج کی موجودگی کو بلاجوازقرار دیتے ہوئے کہتا ہے کہ امریکہ اس خطے میں اپنے مفادات کے تحفظ کے لئے مذموم کاروائیں کرتا ہے جس کی اسے اجازت نہیں دی جا سکتی۔ دنیا اچھی طرح جان لے کہ جنگیں بھی کاروبار ہیں، ہتھیار بھی صنعت کا درجہ رکھتی ہے یہی وجہ ہے کہ جنگ کو معاشرتی،سیاسی ومعاشی ادارہ کہنا چاہئیے۔ یہ سب چالیں معاشی منڈیوں پر قبضہ جمانے اور اپنی گرتی معیشت کو سہارہ دینے کے لئے رچائی جاتی رہی ہیں۔ مشرق وسطیٰ میں تیل ہمیشہ تنازعات کا باعث رہا ہے،1963ء میں امریکی پشت پناہی سے آنے والے فوجی انقلاب کے نتیجے میں صدام حسین کی بعث پارٹی برسر اقتدار آئی۔ 1979ء میں شاہ ایران کی حکومت ختم ہوئی تو امریکہ کو فکر لاحق ہوئی کہ بنیاد پرست شعیہ حکومت مشرق وسطیٰ کے تیل کی فراہمی میں رخنہ ڈال سکتی ہے۔ ان خطرات کے تدارک کے لئے امریکہ نے صدام کو ایران کے خلاف استعمال کیاامریکہ، برطانیہ عراق کو کیمیائی ہتھیاروں کی فراہمی میں ملوث تھے۔ آج ایران مشرق وسطیٰ میں غیر معمولی تصادم کا ایک بنیادی فریق ہے ایک طرف ایران ہے اور دوسری طرف پوری عرب دنیاہے۔ ایران کا کردار مشرق وسطیٰ میں جتنا بڑھتا ہے عرب دنیا کی پریشانی بھی اتنی ہی بڑھتی ہے اس عالم میں عرب دنیا کو امریکہ سے معاملہ کرناپڑتا ہے۔ امریکہ ایران کو ایک حد سے زیادہ طاقتور ہوتا برداشت نہیں کر سکتا، اسے یہ ہرگز گوارا نہیں کہ ایران ایٹمی قوت بن جائے ا ور اسرائیل، سعودی عرب کے لئے خطرہ بن جائے۔ تاہم یہ بھی ایک حقیقت ہے کہ امریکہ ایران کو دشمن سمجھنے کے باوجود اسے اس حد تک کمزور بھی نہیں کرنا چاہتا جہاں عرب دنیا اس کے خوف کے اثرات سے نکل جائے۔ٹرمپ سعودی عرب کے اگلے دس سالوں میں 350ارب ڈالر کا اسلحہ بیچنا چاہتا ہے، یادرہے کہ پچھلے سال دنیا بھر میں بیچے جانے والے امریکی اسلحے کا 22فیصد صرف سعودی عرب نے خریدا تھا۔ 2013ء سے 2017ء تک امریکی اسلحے کا سب سے بڑاخریدار سعودی عرب تھا۔ عرب دنیا کا یہ خوف امریکہ کا بہت بڑا معاشی سہارا ہے۔ سعودی عرب، یواے ای اور دیگرعرب ریاستیں اتنا بھاری اسلحہ کیونکر خرید رہی ہیں؟ انہیں فرانس، چین، روس یا پاکستا ن سے خطرہ ہے؟ ایران، اسرائیل کے لئے چیلنج نہ بن سکے یہ امریکی خارجہ پالیسی کا بنیادی جز ہے، ایران مشرق وسطیٰ میں ایک قوت کے طور پر موجود رہے یہ شاید امریکی معاشی پالیسی کا بنیادی اصول ہے۔ 	Politics Articles	امریکی عسکری صنعت کا جال
سابق بھارتی آرمی چیف ،موجودہ چیف آف ڈیفنس سٹاف جنرل بپن راوت نے ایک تقریب میں مودی حکومت پر زور دیا تھا کہ وہ کشمیریوں خاص طورپر بچوں میں نام نہاد انتہاپسندی کے رحجانات کو ختم کرنے کیلئے عقوبت خانے قائم کرے۔بپن راوت کی طرف سے کشمیری نوجوانوں کے ذہن بدلنے کے لیے ڈی ریڈیکلائزیشن کیمپ قائم کرنے کابیان انتہائی خطرناک ہے۔ مقبوضہ کشمیر میں گزشتہ پانچ ماہ سے ایک قیامت برپا ہے جہاں عوام اپنی تاریخ کے بدترین دور سے گزر رہے ہیں۔بھارت نے تیرا سے اٹھارہ سال عمر کے بچوں کو گرفتار کر کے اْنہیں نظر بندی کیمپوں میں بند کر رکھا ہے جن کے بارے میں بھارتی فوج کا چیف آف ڈیفنس سٹاف بپن راوٹ یہ کہتا ہے کہ ان بچوں کی برین واشنگ کر کے انہیں ذہنی طور پر بھارت کا ہمنوا بنایا جا ئے گا۔اس بات کا خدشہ موجود ہے کہ بھارت کی ہندو انتہا پسند تنظیم ان گرفتار بچوں کو قتل کر سکتی ہے لہٰذا اقوام متحدہ اور آزادی پسند ممالک اس کا نوٹس لیتے ہوئے ان کشمیری بچوں کی بحفاظت رہائی کو یقینی بنائیں ۔ کشمیریوں کے حقیقی لیڈر سید علی گیلانی، میر واعظ عمر فاروق ، یسین ملک ، شبیر احمد شاہ، آسیہ اندرابی اور وہ دوسرے لوگ ہیں جنہوں نے تاریخ کی بے مثال قربانیاں دیں اور اپنی زندگیاں کشمیر کی آزادی اور حق خود ارادیت کے حصول کے لئے صرف کر دیں۔یہ وہ قائدین ہیں جنہوں نے اصولوں پر کبھی سمجھوتہ نہیں کیا اور ان کے عزم و استقلال اور جرات و بہادری پر لائن آف کنٹرول کے دونوں جانب کے کشمیری اور پاکستانی عوام ا نھیں سلام پیش کرتے ہیں۔ یہ کبھی نہیں ہو سکتا ہے قاتل اور مقتول اور ظالم اور مظلوم کو برابر کا درجہ دیکر ایک ساتھ بٹھا دیا جائے۔ یہ سید علی گیلانی اور ان جیسے دوسرے قائدین کی قیادت کا کرشمہ ہے کہ کشمیری قوم نے ایک لاکھ انسانوں کی قربانی دینے، اپنے مال و جائیداد کو تباہ کروانے اور اپنی عزت و حرمت کی قربانی دینے کے باوجود اصولوں پر سمجھوتہ نہیں کیا اور نہتے ہونے کے باوجود بھارت کی نو لاکھ فوج کو نکیل ڈال رکھی ہے۔کشمیری عوام حق خودارادیت کے مطالبے کی پاداش میں بھارتی ظلم وجبر کا سامنا کررہے ہیں.گزشتہ 30 سالوں میں95 ہزار کشمیری شہید کیے جاچکے ہیں بھارتی فورسز کی حراست میں10ہزار افراد لاپتہ ہیں۔ مقبوضہ کشمیر کی خصوصی حیثیت کے خاتمے کے بعد یعنی 5 اگست 2019 کے بعد تلاشی اور محاصرے اور کریک ڈاؤنز کی کارروائیو ں کے دوران بڑی تعداد میں کشمیریوں کو پابند سلاسل کیا گیا۔بے شمار نوجوانو ں کوحراست میں لے کر گمنام مقامات پرمنتقل کیا گیا۔ بھارت کشمیری بچوں کو جسمانی اور ذہنی طورپر تشدد کا نشانہ بنانے کی مذموم پالیسی پر عمل پیرا ہے۔اقوام متحدہ قید کشمیریوں اور نوجوانو ں کی دوران حراست گمشدگی کا سخت نوٹس لیتے ہوئے ان کے بارے میں تحقیقات کرائے۔ نوجوانوں کو کالے قوانین کے تحت گرفتار کر کے نازی طرز کے ان عقوبت خانوں میں بدترین تشدد کا نشانہ بنایا جاتا ہے۔عالمی برادری مقبوضہ کشمیرکی بدترین صورتحال اور بھارت کی ریاستی دہشت گردی اور طاقت کے وحشیانہ استعمال کی پالیسی کا سخت نوٹس لے۔ پانچ اگست کے بھارتی یکطرفہ اقدام کے بعد مقبوضہ کشمیر میں 80 لاکھ سے زائد کشمیری عملا قیدی ہیں،خطے کے امن کو داؤ پر لگایا جارہا ہے۔ بھارت نے پوری کوشش کی کہ معاملہ سلامتی کونسل میں زیر بحث نہ لایا جا سکے لیکن پچاس سال بعد پاکستان اس مسئلے کو سلامتی کونسل لے گیا اور موجودہ حکومت کی کوششوں سے کشمیر کا تنازعہ سلامتی کونسل میں دوسری بار اور امریکی کانگرس میں بھی دو بار زیر بحث آیا۔12دسمبر کو وزیر خارجہ شاہ محمود قریشی نے سیکرٹری جنرل کو خط تحریر کیا اور پاکستان کی درخواست اور چین کی امداد سے یہ مسئلہ سلامتی کونسل میں دوبارہ اٹھایا گیا۔سلامتی کونسل کے 15ارکان نے بحث میں حصہ لیا، اگر امریکہ سلامتی کونسل میں رکاوٹ بنناچاہتا تو وہ بن سکتا تھا لیکن امریکہ نے کوئی رکاوٹ نہیں ڈالی۔ کشمیر کے حوالے سے پاکستان عالمی مبصرین کیساتھ بھر پور تعاون کر رہا ہے جبکہ بھارت کی جانب سے قدغنیں ہیں اور حال ہی میں چند غیر ملکی سفارتکاروں کو مقبوضہ کشمیر میں مخصوص مقامات لے جا کر ناٹک رچایا گیا۔ جب سے بھارت میں ہندوتوا پالیسی پر گامزن حکومت سامنے آئی ہے انہوں نے مسئلے کھڑے کر دیئے ہیں اور پورے خطے کو بھارت نے خطرات سے دوچار کر دیا ہے۔ بھارت خود اعتراف کر رہا ہے کہ یہ مسئلہ 1948 سے اقوام متحدہ کی سلامتی کونسل کے ایجنڈے پر ہے۔ وزیر اعظم عمران خان نے گزشتہ دنوں میں ڈیووس میں صدر ٹرمپ سے ملاقات کے دوران کشمیر کا تنازعہ دوبارہ اٹھایا،وزیر اعظم نے سب سے پہلے مسئلہ کشمیر پر بات کی اور واضح کیا کہ جب دو نیوکلیئر پاورز آمنے سامنے ہوں گی تو اس کی ذمہ داری کس پر ہو گی۔وزیر اعظم نے دوٹوک بات کی کہ دو جوہری طاقتوں کے مابین جنگ کا خمیازہ پوری دنیا کو بھگتنا پڑیگا۔پاکستان کی پالیسی یہی ہے کہ ہم کشمیری عوام کی سیاسی، سفارتی اور اخلاقی امداد جاری رکھیں گے جب تک مسئلہ کشمیر کشمیریوں کی خواہشات کے مطابق حل نہیں ہو جاتا۔حکومت نے یوم یکجہتی کشمیر کے موقع پر پروگرام تشکیل دیئے ہیں اس حوالہ سے وزیر خارجہ شاہ محمود قریشی کا کہنا تھا کہ 25 جنوری سے انشاء اﷲ ہم ایک پوری مہم چلانے کا ارادہ رکھتے ہیں،یہ مہم الیکٹرانک، پرنٹ اور سوشل میڈیا پر چلائی جائے گی۔اس سلسلے میں 27 جنوری کو اسلام آباد نیشنل کونسل آف آرٹس میں کلچرل شو منعقد ہو گا۔28 جنوری کو مظلوم کشمیریوں پر ہونے والے مظالم کے حوالے سے تصویری نمائش ہو گی،30 جنوری کو اسلام آباد میں ایک سیمینار منعقد ہو گا۔پارلیمنٹ کی کشمیر کمیٹی کے چیئر مین سید فخر امام اور ارکان بھی اس سیمینار میں شرکت کرینگے۔3 فروری کو اسلام آباد کنونشن سینٹر میں کشمیر کے حوالے سے خصوصی تقریب منعقد ہوگی جبکہ 4 فروری کو ایوان صدر میں کشمیر کے حوالے سے تقریب ہو گی جس میں پوری ڈپلومیٹک کور کو بھی مدعو کیا گیا ہے۔صدر مملکت تقریب سے خطاب کرینگے۔5 فروری کو انسانی زنجیر بنائی جائے گی اور پورے ملک میں کشمیر ریلیاں نکالی جائیں گی چاروں صوبوں کے وزرائے اعلی کشمیر یکجہتی ریلیوں کی خود قیادت کریں گے جبکہ اسی روز وزیر اعظم آزاد کشمیر کی پارلیمنٹ سے اور اسی روز وزیر اعظم عمران خان عوامی اجتماع سے بھی خطاب کریں گے۔وزارت خارجہ نے پاکستان کے تمام سفارتی مشنزکو ہدایات دے دی ہیں۔ہر سفارتی مشن 5 فروری کو کشمیر کے حوالے سے تقریب منعقد کرائے گا اور کشمیر کے حوالے سے حقائق سے آگاہ کرے گا۔ پاکستان کشمیریوں کے وکیل کے طور پر کشمیر کا کیس لڑ رہا ہے، اقوام عالم کی زمہ داری ہے کہ اقوام متحدہ کی قراردادوں کے تحت کشمیر یوں کوحق خود ارادیت دلوایا جائے۔ مسئلہ کشمیر اقوام متحدہ کی قراردادوں اور کشمیریوں کی خواہشات کے مطابق حل ہونا چاہیے۔ کشمیری ایک طویل عرصے سے اپنے حق خودارادیت کے لیے جدوجہد کررہے ہیں او انہیں اپنے سیاسی مستقبل کا فیصلہ کرنے کا موقع ملنا چاہیے ، مقبوضہ کشمیر کی خصوصی حیثیت ختم کئے جانے اور مسلسل محاصرے کے بعد کشمیریوں کی مشکلات مزید بڑھ گئی ہیں۔ بھارتی محاصرے سے مواصلاتی نظام درہم برہم ہے اورکشمیریوں کا رابطہ باقی دنیا سے منقطع ہے۔ضرورت اس امر کی ہے کہ آزاد کشمیر وپاکستان کا ہر فرد کشمیریوں کے دکھ درد کو محسوس کرے اور اپنی استطاعت کے مطابق اپنے حصے کا کردار ادا کرے، بھارت اپنے تمام تر ظلم وجبر کے باوجود کشمیریوں کی آزادی کی تحریک کو دبانے میں ناکام رہا ہے مودی کے انتہا پسندانہ اقدامات سے خود بھارت کے اندر بڑے پیمانے پر احتجاج جاری ہے، عالمی برادری نے بھارت انتہا پسندانہ اقدامات کا نوٹس لیا ہے چین کی طرف سے سلامتی کونسل کے اجلاس کا انعقاد بہت مثبت پیشرفت ہے اقوام متحدہ کوچاہیے کہ وہ کشمیریوں کو حق خودارادیت دلانے میں اپنا کردار ادا کرے تاکہ خطے میں امن کا قیام ممکن ہو ۔	Politics Articles	کشمیری 2020میں بھی آزادی کے منتظر
امریکی صدر ڈونلڈ ٹرمپ کے دو دوست یعنی ہندوستانی وزیر اعظم نریندر مودی اور دوسرے دوست پاکستانی وزیر اعظم عمران خان ہیں۔ ان دونوں وزرائے اعظم سے ملاقات کے موقع پر امریکی قدر خوش دلی کا مظاہرہ کرتے ہوئے گرمجوشی سے ملتے ہیں۔ ہندوپاک کے درمیان کشیدہ صورتحال کو ختم کرنے اور امن و سلامتی کیلئے راہ ہموار کرنے کی کوشش میں بھی ثالثی کا کردار ادا کرنے کیلئے بھی امریکی صدر پیش پیش دکھائی دیتے ہیں۔ یہ اور بات ہے کہ موجودہ ہندوستانی حکومت کسی دوسرے فریق کو ہند۔پاک کے درمیان ثالثی کا کردار ادا کرنے کیلئے ضرورت محسوس نہیں کرتی ۔کشمیر کے مسئلہ پر نریندر مودی حکومت کے خلاف پاکستانی وزیر اعظم عمران خان نے جس طرح اقوام متحدہ اور پھر دیگر ممالک میں آواز اٹھائی ہے اس سے عالمی سطح پر عمران خان کو مسلمانوں کے ایک عالمی قائد کی حیثیت سے شہرت حاصل ہوئی۔ ملیشیاء اور ترکی نے عمران خان کی پذیرائی کی ۔ پاکستان کے اندرونی حالات بھی کچھ زیادہ اچھے نہیں ہیں، معاشی طور پر پاکستان کی بہت بُری حالت ہے اس کے باوجود عمران خان ملک میں معیشت کو مستحکم بنانے اور ترقی کی راہیں ہموار کرنے کی سعی مسلسل میں لگے ہوئے ہیں۔ انہوں نے پاکستانی عوام کو جو نئے پاکستان کاخواب دکھایا تھا اس میں ابھی جہد مسلسل کی اشد ضرورت ہے۔ملک میں کئی حالات کا مقابلہ کرتے ہوئے عمران خان پڑوسی ملک ہندوستان کے مسلمانوں کیلئے بھی فکر مند دکھائی دیتے ہیں۔ عمران خان پڑوسی ممالک کے ساتھ بہتر تعلقات کے خواہش مند رہے ہیں اور مستقبل میں بھی وہ پڑوسی ممالک کے ساتھ بہتر سے بہتر تعلقات استوار کرنے یا مستحکم کرنے کی کوشش میں لگے رہیں گے۔ وزیر اعظم عمران خان 22؍ جنوری کو امریکی صدر ڈونلڈ ٹرمپ سے ڈیووس میں منعقدہ ورلڈ اکنامک فورم کے اجلاس میں ملاقات کی اس موقع پر دونوں ممالک کے وفود موجود تھے۔ امریکی صدر ڈونلڈ ٹرمپ نے اس موقع پر میڈیا سے گفتگو کرتے ہوئے کہا کہ ہم کشمیر کی صورتحال پر بات کریں گے، انہوں نے مسئلہ کشمیر پرپاکستان اور ہندوستان کے درمیان کردارادا کرنے کے عزم کا اعادہ کیا اور عمران خان سے دوبارہ ملاقات پر خوشی کا اظہارکرتے ہوئے کہاکہ عمران خان میرے دوست ہیں۔ وزیر اعظم عمران خان کا اس موقع پر کہنا تھا کہ امریکی صدر کے ساتھ افغانستان کی صورتحال پر بات ہوگی، افغانستان کے معاملے پر امریکہ اور پاکستان ایک صفحے پر ہیں۔ انہوں نے کہاکہ پاکستان خطے میں امن کا خواہاں ہے اور خطے میں امن و استحکام کے لئے کردار ادار کرتا رہے گا۔عمران خان نے مزید کہا کہ ایران اور سعودی عرب میں کشیدگی روکنے کیلئے پاکستان نے اہم کردار ادا کیا ہے اور انہوں نے واضح کیا کہ ہماری کوشش ہیکہ ایران اور سعودی عرب میں تعلقات بہتر ہوں۔ اسی طرح وزیراعظم پاکستان نے دہشت گردی کے خاتمہ کے حوالہ سے کہا کہ پاکستانی قوم نے دہشت گردی کے خلاف جنگ میں 70ہزار جانوں کی قربانی دی ہے ۔ انہوں نے کہا کہ افغان جنگ کے باعث ہمارے معاشرے میں کلاشنکوف اور منشیات کا کلچر آیا اور اس نے پاکستانی معاشرہ کو تباہ کردیا، اب ہم نے فیصلہ کیا ہے کہ کسی جنگ کا حصہ نہیں بنیں گے،انہوں نے اس یقین کا اظہار کیاکہ سیاحت کے فروغ سے ملکی معیشت کو ترقی دی جاسکتی ہے۔ کرنل معمر قذافی کے بعد لیبیا کے حالات کرنل معمر قذافی کی 2011میں نیٹو کارروائی میں ہلاکت کے بعد لیبیا کے حالات سنگین نوعیت اختیار کرتے جارہے ہیں ۔دشمنانِ اسلام نے جس طرح سازش کے تحت مسلم رہنماؤں کو بدنام کرنے کی کوشش کی اور اس میں انہیں کامیابی بھی حاصل ہوئی۔ مردِ آہن کہے جانے والے لیبیا کے حکمراں کو ذلیل و خوار کیا گیا اور انہیں بُری طرح ہلاک اقتدار سے بے دخل کرکے ہلاک کردیا گیا۔آج لیبیا کے جو حالات ہیں اس پر عالمی سطح پر تشویش کا اظہار کیا جارہا ہے۔ گذشتہ دنوں لیبیا میں جنگ کے خاتمے کے لئے جرمنی میں ہونے والی ’’برلن کانفرنس‘‘ میں عالمی رہنماؤں نے اس عزم کا اظہار کیا کہ طرابلس میں ہر قسم کی بیرونی مداخلت کو روکنا ہوگا اور فریقین کو ہتھیاروں کی فراہمی روکنے کی اقوام متحدہ کی پابندی پر عمل در آمد کو بھی یقینی بنانا ہوگا۔ برلن کانفرنس جرمن چانسلر انجیلا مرکل کی میزبانی میں منعقد ہوئی جس میں ترک صدر رجب طیب اردغان ، روسی صدر ولادیمیر پیوٹن ، فرانس کے صدر میکخواں و دیگر عالمی رہنماؤں نے شرکت کی۔ فرانسیسی خبررساں ادارے اے ایف پی کے مطابق عالمی رہنما لیبیا کے متحارب گروپوں کو ایک مستقل امن کے معاہدے پر راضی کرنے میں کامیاب نہ ہوسکے۔ لیکن جرمن چانسلر انجیلا مریکل نے اس امید کا اظہار کیا کہ اس کانفرنس سے ہمیں یہ موقع ملا ہے کہ جنگ بندی معاہدہ آگے بڑھے گا۔ واضح رہے کہ لیبیا میں وزیر اعظم فیاض السراج کی حکومت ہے جس کو اقوام متحدہ تسلیم کرتا ہے جبکہ انکے مخالف فوجی کمانڈر خلیفہ حفتر ہیں۔کرنل معمر قذافی کی ہلاکت کے بعد ملک میں خانہ جنگی کی صورتحال ہے۔ برلن سمت کے بعد اقوام متحدہ کے سکریٹری جنرل انٹونیو گوٹیرش نے لیبیا میں قیام امن کے حوالے سے کئے گئے وعدوں کا خیر مقدم کیا ہے۔ سکریٹری جنرل نے متحارب گروپس سے برلن سمّت کے فیصلوں کو ’’پوری طرح تسلیم‘‘ کرنے کی اپیل کی ہے۔اقوام متحدہ کی سلامتی کونسل نے بھی جنگ زدہ شمالی افریقی ملک لیبیا میں امن بحالی کے سلسلہ میں عالمی رہنماؤں کے عزم اور وعدوں کی تعریف کی اور متحارب دھڑوں سے اپیل کی کہ وہ جنگ بندی معاہدہ کو جلد از جلد حتمی شکل دیں۔یہاں یہ بات قابلِ ذکر ہیکہ لیبیا کی تیل کی دولت پر کئی ملکوں کی نظریں ہیں ۔ اب دیکھنا ہیکہ اتوار کو کانفرنس میں جس طرح کئی اہم ملکوں نے اتفاق کیا ہیکہ لیبیا میں لڑنے والے گروپوں کو اسلحہ کی ترسیل بند کی جائے گی ، کیا اس پر عمل ہوپائے گا۰۰۰؟ حج کے موقع پر ایئرلائنز کے کرایوں میں کمی کی اشد ضرورت حج ایک ایسا اسلامی فریضہ ہے کہ جس میں معاشی حالت اور تندرستی اہمیت کی حامل ہے۔ عاز م حج و عمرہ کوسفرِ حج کی استطاعت رکھنا بھی ضروری ہے ۔ ان دنوں حج و عمرہ کیلئے جس طرح مشکلات درپیش ہیں اسکا ازالہ ممکن نظر نہیں آتا۔ مختلف سہولیات کی خاطر سعودی عرب کی شاہی حکومت اپنی میزبانی کے عوض خطیر رقم عازمین سے حاصل کررہی ہے۔ مختلف ممالک سے آنے والے عازمین حج و عمرہ کے لئے ایئرلائنز کا کرایہ حج سیزن کے موقع پر بڑھادیا جاتا ہے جبکہ یہی ایئر لائنز کا کرایہ عام دنوں میں کم رہتا ہے۔ مشرقِ وسطیٰ کے کشیدہ حالات نے بھی عازمین حج وعمرہ پر بھی بوجھ ڈالا ہے۔ سعودی عرب تیل پر انحصار کرنے کے بجائے دیگر ذرائع سے آمدنی حاصل کرنے کی سعی مسلسل میں لگا ہواہے۔ حج و عمرہ کے موقع پر ہوٹلوں کے کرایوں میں اضافہ بھی عازمین کیلئے مہنگا ثابت ہورہا ہے۔ سال بھر میں کبھی بھی عمرہ کیلئے آنے کی سہولت فراہم کی جارہی ہے لیکن صرف 15دنوں کے لئے جو خرچہ ہندو پاک کے عازمین کو ادا کرنا پڑرہا ہے اس میں بھی کافی اضافہ کردیا گیا ہے۔سعودی حکومت ہو کہ ہندو پاک و دیگر ممالک کی حکومتیں ۔انہیں چاہیے کہ ایئرلائنز کے کرائے حج کے سیزن میں کمی کریں اور سعودی حکومت بھی رہائش کے اخرجات میں تخفیف کریں تاکہ معاشی طور پر کمزور مسلمان بھی فریضہ حج کی سعادت حاصل کریں۔ پاکستانی عازمین حج کیلئے اس سال حج بھی مہنگا ہوگیا ہے۔ سرکاری ذرائع سے حج کرنے والوں کے لئے ایک لاکھ 15ہزار روپیے کا اضافہ کیا گیا ہے ۔رواں سال پاکستان سے ایک لاکھ 79ہزار عازمین فریضہ حج کی سعادت حاصل کریں گے۔اتنی کثیر رقم کے اضافہ کی وجہ سے عمران خان کی حکومت تنقید کا نشانہ بن رہی ہے۔اضافہ اخراجات کے سلسلہ میں بتایا جاتاہیکہ روپیے کی قدر میں کمی اور ایئر لائنز کے کرایوں میں اضافہ ہے۔پاکستان میں سرکاری ذرائع سے حج کرنے والے عازمین کیلئے ساڑھے پانچ لاکھ روپیے ہونگے جبکہ خانگی ٹورس آپریٹرس کتنی رقم لیں گے اس سلسلہ ابھی کوئی رپورٹ نہیں۔ دبئی میں سرکاری عہدیداروں کو مراعات متحدہ عرب امارات کے نائب صدر اور دبئی کے وزیراعظم شیخ محمد بن راشد آل مکتوم کی ہدایت پر دبئی کے سرکاری ملازمین کی تنخواہوں میں 9سے 16فیصد تک کااضافہ کیا گیا ہے۔ انہیں اوقات کار میں بھی سہولت فراہم کی جائے گی۔ذرائع ابلاغ کے مطابق اضافہ اور سہولت کا مقصد حکومت کی کارکردگی کا معیار بلند کرنا اور عوام کو معاشی استحکام فراہم کرنا ہے اور دبئی کے کارکنان کو اطمینان و سکون کے ساتھ ملک و قوم کی خدمت کے جذبے سے سرشار کرنا ہے۔یہاں سرکاری ملازمین گھر بیٹھ کر بھی ڈیوٹی انجام دے سکیں گے۔ جزوقتی ڈیوٹی کی سہولت بھی ہوگی۔ اس کی بدولت دبئی حکومت کے اہلکار اپنی نجی زندگی اور ملازمت کے تقاضوں میں توازن پیدا کرسکیں گے۔ دبئی فروغ افرادی قوت ادارے کے ڈائرکٹر جنرل عبداﷲ الفلاسی کے مطابق آئندہ پچاس سال کی تیاریوں کا تقاضہ ہے کہ ہم فرض شناس بنیں۔ ایگزیکیٹو کونسل نے دبئی کے سرکاری ملازمین کیلئے بجٹ کی منظوری بھی دے دی ہے۔ اس طرح دبئی حکومت نے جس طرح کا اقدام کرتے ہوئے اپنے تمام سرکاری عہدیداروں کا خیال کیا ہے یہ ایک اچھی مثال ہے ۔ شاہ سلمان کے چچازاد بھائی کا انتقال شاہ سلمان بن عبدالعزیز کے چچا زاد بھائی شہزادہ بندر بن محمد بن عبدالرحمن بن فیصل آل سعود کا منگل کو انتقال ہوگیا، ریاض کی امام ترکی جامع مسجد میں بعد نماز عصر نماز جنازہ ادا کی گئی۔ نماز جنازہ میں خادم حرمین شریفین شاہ سلمان بن عبدالعزیز،گورنر ریاض شہزادہ فیصل بن بندر، ولیعہد شہزادہ محمد بن سلمان، شہزادہ ترکی بن محمد، شہزادہ محمد بن عبدالرحمن، شہزادہ عبدالعزیز بن سعود اور شہزادہ عبداﷲ بن بندر موجود تھے۔بتایا جاتا ہے کہ شہزادہ بند ر بن محمد مملکت کے حکمراں خاندان کے صف اول کی شخصیات میں شامل تھے۔ایوان شاہی اور بیشتر شہزادوں نے ان کی وفات پر شاہ سلمان اور ولیعہد سے اظہار تعزیت کیا۔ سعودی شہری کی فائرنگ سے ایک طالبہ ہلاک مملکت سعودی عرب کے شہر دمام میں منگل کی صبح ایک سعودی شہری نے طالبات کی گاڑی کا تعاقب کرتے ہوئے اندھا دھند فائرنگ کرکے فرار ہوگیا تھا۔ فائرنگ کی زد میں آکرہندوستانی ڈرائیور سمیت تین طالبات زخمی ہوئیں تھیں جن میں سے ایک کی موت واقع ہوگئی ۔فائرنگ کرنے والے سعودی شہری کو گرفتار کرلیا گیا ہے ۔جس کی عمر 30سال بتائی جاتی ہے اس کے قبضہ سے پستول بھی برآمد ہوئی ہے۔ سعودی عرب ۰۰۰ طلاق میں بے تحاشہ اضافہ سعودی وزارت انصاف کے مطابق ڈسمبر2019میں دس ہزار سے زائد نکاح ناموں کا اندراج ہوا ہے یہ اعداد و شمار ڈسمبر2018کے مقابلے میں 17فیصد کم ہے۔ سال 2019کے دوران ملک بھرمیں یومیہ 287طلاقیں ریکارڈ کی گئیں ۔ الوطن اخبار نے وزارت انصاف کی طرف سے جاری اعداد و شمار کے حوالے سے بتایاکہ ہجری سال 1441ء کے چوتھے ماہ کے دوران ملک میں سعودی شہریوں کے مجموعی نکاح نامے 88فیصد ریکار ڈ کئے گئے۔ یومیہ 257تا 829نکا ح ناموں کا اندراج ہوتا رہا۔ وزارت انصاف کے مطابق 1441ھ کے چوتھے ماہ کے دوران 4276طلاق ناموں کا اندراج ہوا۔ سب سے زیادہ طلاقیں ریاض اور مکہ ریجنوں میں بتائی جاتی ہے۔ گذشتہ بارہ ماہ کے دوران ماہانہ کی بنیاد پر کم از کم 2430اور زیادہ سے زیادہ 5192 طلاقیں ریکارڈ کی گئیں۔ کمرشل طبی امداد کے دور میں انسانیت نوازی کی مثال سعودی عرب کے شہر قصیم میں 21؍ جنوری کی رات ایک سعودی نرس نے انسانیت نوازی کا مظاہرہ کرتے ہوئے ٹریفک حادثے کے شکار ایک خاندان کے چار افراد کی بنیادی طبی امداد دے کر جان بچائی جبکہ خاندان کا سربراہ حادثہ میں ہلاک ہوگیا۔بتایا جاتا ہیکہ ہلال احمر کے اہلکارحادثہ کی اطلاع ملتے ہی مقام حادثہ پر پہنچے اسی اثناء اتفاقی طور پر حادثے کے وقت حفر الباطن محکمہ صحت میں کام کرنے والی سعودی نرس مریم الشمری وہاں سے گزر رہی تھی۔ سعودی نرس نے انسانی جذبے کے تحت اپنی گاڑی روکی اور زخمیوں کو ابتدائی طبی امداد دے کر ان کی جان بچائی۔ *** 	Politics Articles	امریکی صدر ٹرمپ کے دو دوست عمران خان اور نریندر مودی۰۰۰
 عجب اتفاق ہے کہ ہمارا ملک بھارت جب اپنے 71 ویں یوم جمہوریہ کا جشن منانے کی تیاری میں مصروف ہے۔اس خصوصی موقع پر ملک کی جمہوریت کے سلسلے میں ایسی ایک رپورٹ سامنے آئی ہے ، جو ملک کی جمہوریت اور جمہوری قدروں پر یقین رکھنے والوں کے لئے صدمہ سے کم نہیں ہے۔ یہ رپورٹ’ دی اکنومسٹ انٹیلی جنس یونٹ‘ کی ہے ، جو مشہور برطانوی میگزین ’ اکنومسٹ‘ میں شائع ہوئی ہے ۔ جاری کردہ انڈیکس کے مطابق بھارت کی جمہوریت کو ’ناقص جمہوریت ‘کی فہرست میں شامل کیاگیا ہے۔ آخر وہی ہوا جس کا خدشہ تھا۔ گزشتہ پانچ برسوں سے مسلسل بھارت میں جس طرح جمہوریت کی پامالی ہو رہی تھی اورجمہوری اقدار کے منافی حالات دانستہ طور پر بنائے جا رہے تھے۔ ایسے میں برٹش ادارہ ’دی اکنومسٹ انٹیلی جنس یونٹ‘ کی جانب سے جاری عالمی فہرست میں بھارت کا 41 ویں مقام سے 10 مقام لڑھک کر 51 ویں پائیدان پر پہنچ جانے کی خبر حیرتناک تو نہیں ، تشویشناک اور افسوسناک ضرور ہے ۔ یہ عالمی فہرست 165 آزاد ممالک اور دو علاقوں کی جمہوریت کی صورت حال پر سروے کرنے کے بعد پیش کی گئی ہے۔ اس ادارہ کا دعویٰ ہے کہ بھارت میں شہری آزادی میں کمی واقع ہوئی ہے۔ ’دی اکنومسٹ انٹیلی جنس یونٹ‘(ا ی آئی یو) کا یہ انڈیکس کسی بھی ملک کے پانچ اقسام پر مبنی ہوتا ہے۔ انتخابی عمل اور پولرزم، حکومت کا کام کاج، سیاسی شرکت، سیاسی ثقافت اور شہری آزادی۔برطانوی جریدہ’ دی اکنامسٹ‘ نے بھارت میں بڑھتی مذہبی تفریق ، منافرت اور عدم رواداری پر متنبہ کرتے ہوئے یہ بھی لکھا ہے کہ ’ہندوستانی آئین کے سیکولر اصولوں کو بالائے طاق رکھتے ہوئے مسٹر مودی کے حالیہ اقدامات سے وہاں پر جمہوریت کو اتنا شدید نقصان پہنچ سکتا ہے کہ جس کے اثرات اگلے کئی عشروں تک جاری رہیں گے۔ ہم ہندوستانیوں کو اپنے ملک کی جمہوریت اور جمہوری نظام اور اس کی قدروں پر ناز رہا ہے۔ آج بھی یوم جمہوریہ کے موقع پر اس بات کا اعتراف کرنے میں یقینی طور پر ہمیں یہ فخر محسوس ہوتاہے کہ ہم ایک جمہوری ملک کے شہری ہیں۔ دنیا کے بہت سارے ممالک میں، ہمارے ملک کے جمہوری طرز حکومت کو مثال کے طور پر بھی پیش کیا جاتا رہاہے کہ بھارت ایک ایسا ملک ہے ،جہاں مختلف زبان، مذاہب،ذات، رسم و رواج کے چاہنے اور ماننے والے لوگ شیر و شکر کی طرح رہتے چلے آ رہے ہیں۔ صدیوں سے یہاں گنگا ، جمنی تہذیب و تمدن کی فضا رچی بسی ہے ۔دوستی، محبت، بھائی چارگی،یکجہتی ، مساوات ، اخوت یہاں کی شناخت ہے اور بھارت وہ ملک ہے ، جہاں شاندار جمہوریت قائم ہے ۔ جمہوریت کے لغوی معنیٰ لوگوں کی حکمرانی یعنی Rule of People کے ہیں اور آزادیٔ ہند کی حصولیابی کے بعد 26جنوری 1950 ء سے بابا صاحب امبیدکر کی رہنمائی میں تیار اور نافذ کئے جانے والے آئین کے تحت اس ملک میں جمہوریت اپنی پوری مضبوطی اور استحکام کے ساتھ قائم رہی ہے ۔ لیکن افسوس کہ ہمارے ملک کی شاندار اور مثالی جمہوریت ، گزشتہ چند برسوں سے بری طرح پامال ہو رہی ہے ۔ ملک کی جمہوریت کو یہاں کی فرقہ پرست طاقتیں مسلسل برباد کرنے کے در پئے ہیں۔ جس کے باعث یہاں کے سیکولر اور امن پسند لوگ تشویش کا اظہار کرتے رہے ۔ حقیقت یہ ہے کہ جب سے مرکز میں آر ایس ایس کی سیاسی تنظیم بھارتیہ جنتا پارٹی بر سراقتدار آئی ہے، اسی وقت سے بہت ساری تشویشوں کے ساتھ ساتھ اس تشویش کا بھی اظہار کیا جا رہا تھا کہ یہ حکومت جس منصوبہ بند اور منظم طور پر اقتدار پر قابض ہوئی ہے ،وہ ضرور اپنے خاص مقاصد کو پورا کرنے کے لئے ملک کے آئین میں تبدیلی لائے گی۔ یہ الگ بات ہے کہ پہلے لوگ دبی دبی زبان سے اس خدشے کا اظہار کیا کررہے تھے ، لیکن آر ایس ایس نے اپنے کیڈرکے رگ وپئے میں اس طرح آئین کے خلاف زہر بھر ا ہے کہ کچھ لوگ ایسا سمجھنے پر مجبور ہیں کہ اس ملک کو ہندو راشٹر بننے یا بنانے میں با با صاحب بھیم راؤ امبیدکرکی رہنمائی میں تیار اور نافذ کیا جانے والا آئین ہی رکاوٹ بن رہاہے ، اس لئے جتنا جلد ہوسکے ، اسے تبدیل کر کے اپنے موافق بنایا جائے ۔ آئین بدنے کی بات، سنگھ کے چھُٹ بھین نیتاؤں کی زبان سے اکثر سنی جا رہی تھیں ، لیکن ایک دن بی جے پی کے ایک (سابق)وزیر مملکت اننت کمار ہیگڑے ،کی زبان پر دل کی بات زبان پر آ ہی گئی ۔یہ وزیر آئین کا حلف لے کرپارلیمنٹ میں داخل ہوئے تھے اور وزارت کی کرسی پر براجمان ہوئے ، انھوں نے ایک عوامی جلسہ میں یہ بات کہی کہ دراصل بی جے پی کی حکومت ملک کا آئین بدلنے کے لئے ہی اقتدار میں آئی ہے ، اور مستقبل قریب میں اس پر عمل کیا جائے گا ۔جب ایک مرکزی حکومت کے ایک ذمّہ دار وزیر کی زبان سے ایسا خطرناک بیان عوامی طور پر سامنے آیا ، تو لوگ چونک پڑے۔ اس بیان کی مخالفت میں خوب خوب احتجاج اور مظاہرے ہو ئے ۔ پارلیمنٹ سے سڑکوں تک پر لوگ اتر ے ۔ معاملہ بظاہر سرد پڑ گیا تھا ، لیکن ایسا ہونہیں تھا ۔اس وقت مصلحت پسندی سے کام لیا گیا۔ یوں بھی جمہوریت کے جو چار اہم ستون ہیں، ان چاروں ستون پر موجودہ حکومت کی گرفت مضبوط ہو چکی ہے ، یہ الگ بات ہے ان کی گرفت مضبوط ہونے سے جمہوریت کمزور پڑ گئی ہے ۔ حکومت نے بہت چالاکی سے پہلے جمہوریت کے بہت اہم ستوں رابطہ عامّہ کو اپنا ہمنوا بنانے کے لئے ملک کے میڈیا کو دولت کے انبار پر بٹھا کر اس صحافتی گویائی اور سچائی کے اظہار کو سلب کر لیا ۔ ان کی دولت کے آگے میڈیا ، اپنے فرائض بھول ہی چکا اور یہ بھی بھول گیا کہ صحافت ، تجارت نہیں ہوتی بلکہ عبادت کا درجہ رکھتی ہے۔ عدلیہ کو جس طرح یرغمال بنانے کی کوششوں پر دبی دبی زبان میں لوگ اظہار کر رہے تھے ، لیکن سپریم کورٹ کے چار معزز ججوں نے عوام کے سامنے آ کر جس طرح کی باتیں، بہت ہی دکھی من کے ساتھ رکھی تھیں ، ان باتوں نے تو ایک طوفان ہی لا دیا ۔ یعنی اب یہی کہا جا سکتا ہے کہ اپنے عزم ، ارادے ، ایجنڈہ اور خواب کو پورا کرنے کے لئے سنگھ کے لوگ کسی بھی حد تک جا سکتے ہیں ۔ اس سلسلے میں ملک کے اندر جو کچھ بھی ہو رہا ہے ، وہ بہر حال ملک کی جمہوریت اورسا لمیت کے لئے کسی بھی لحاظ سے مناسب نہیں ہے ۔ جس طرح معصوم لوگوں کے ذہن کو پراگندہ کیا جا رہا ہے ، وہ ملک کے مستقبل کے راستے میں کانٹے بو رہے ہیں ۔اب دیکھئے کہ اکھل بھارتیہ ہندو پرچار سنگھ ، وارانسی کی جانب سے ایک بہت ہی ’’ گوپنئے‘‘ (خفیہ) کتابچہ سامنے آیا ہے ۔اس کتابچہ میں اس قدر زہر بھرا ہو ہے کہ اسے پڑھنے کے بعد ایک عام انسان جوش و جنوں سے بھر جائے گا ۔ ایسی بہت ساری باتوں کے ساتھ اس کتابچہ کے صفحہ 14 پر موجود شمار نمبر 23 پر کی ایک مختصر تحریر ملاحظہ کریں ، اور دیکھیں کہ منافرت کی کیسی فضا تیار کی جا رہی ہے ۔ اس صفحہ پر لکھا ہے کہ’ ہم نے مسلمانوں کو کھدیڑنے کے لئے جس پرکار بابری مسجد گرائی ، سکھوں کو نینترت کرنے کے لئے آتنک وادی گھوشت کر کے ہم نے گھر گھر میں قتل عام کروایا ۔ انوسوچت جاتی/ جن جاتیوں، انئے پچھڑے ورگ ، او بی سی کے آرکچھن کو سپریم کورٹ کے ججوں کی مدد سے آرکچھن کو سماپت کروایا ۔ اب ہمارا ایک ہی اودیشئے ہے کی امبیدکر کے سنویدھان کو پورنتہ نشٹ کر کے دیش میں لوک تنتر کے استھان پر رام راجیہ کی استھاپنا ۔ بھارت کو ہندو راشٹر گھو شِت کرنے ، سنسکرت کو راشٹر بھاشا بنانے تتھا منو اسمرتی کے آدھار پر سنویدھان کی نئی رچنا کرنے ، سنسد میں امبیدکر کی مورتی کو نشٹ کر کے اس کے استھان پر منو کی وشال پرتیما استھاپِت کرنا ․․․․․‘۔ اسی کتابچہ کے صفحہ نمبر 2 پر ’’ ہندو دھرم سنسد دوارا انومودِت ، گوپنئے دستاویز‘‘ کے بعد لکھا گیا ہے کہ ’’جئے شری رام ، ہندوتو کی پوتر نگری پریاگ میں ہم راشٹریہ سویم سنگھ، وشو ہندو پریشد، بجرنگ دل، ایوم اکھل بھارتیہ برھمن مہا سبھا، ایک ساموھک ہندو دھرم سنسد کے روپ میں ایک جُٹ ہو کر یہ سنکلپ کرتے ہیں کہ بھویشیہ میں ہمارا ایک مت سنگٹھت پریاس ایوم لکچھ آرکچھن کی سماپتی، بھارتیہ سنویدھان کو نشٹ کرنے ، بودھ دھرم ، عیسائی دھرم ایوم مسلم دھرم کے بڑھتے پربھاؤ کو سماپت کرنے اور دلت آندولن میں پھوٹ ڈالنے اور انھیں وبھاجِت رکھنے کا ہوگا ۔ اس لکچھ کی پراپتی کے لئے نمن لِکھت استر،شستر، دھرم ،کرم، ادھرم تتھا کوٹ نیتی اپنائی جائے ۔ اس میں ہی اپنی بھکتی ، نسٹھا ایوم کرتبئے ہی ہمارا دھئے ہوگا ۔‘‘ اس تحریر کے بعد نمبر ایک سے سلسلہ شروع ہو جاتا ہے ۔ جس کے سلسلہ نمبر 23 کا ایک اقتباس درج بالا سطور میں، میں نے پیش کیا ہے ۔ اس کتابچہ کے آخر میں ایک نوٹ بھی دیا گیا ہے ، جس میں لکھا گیا ہے کہ ’ ’ یہ پورنتہ گوپنئے دستاویز ہے۔ کسی بھی حالت میں انوسوجِت جاتی / جن جاتی/ انئے پچھڑا ورگ او بی سی یا ہندو دھرم کے ورودھ کام کرنے والے ویکتی کے ہاتھوں میں نہیں لگنا چاہئے ۔ ‘‘ ملک کی سا لمیت اور جمہوریت مخالف ایسے ایجنڈے کو نافذ کرنے کے لئے اور ہندو مذہب کو بدنام کرنے کے لئے کیسے کیسے ہتھکنڈے اپنا ئے جا رہے ہیں ، ایسے حالات پیدا کرنے والوں میں ایک زمانے میں ہمارے پروین توگڑیا جی بھی تھے ، لیکن آج وہ روتے پھر رہے ہیں ۔ دراصل ایسی ذہنیت کے لوگوں کو اپنے ملک سے محبت ہے اور نہ ہی برسہا برس سے چلی آ رہی یہاں کی گنگا جمنی تہذیب و تمدن سے ، جو ملک کی شان اور پہچان ہے ۔ ملک کے حالات کو بگاڑنے والوں کے سامنے جو ایجنڈہ ، ہندوتو کا ہے ، جس کے لئے وہ ملک کے آئین کی تبدیلی اور جمہوریت کو ختم کرنے کے خواہاں ہیں ، وہ دراصل شدید طور پر اس حقیقت سے بخوبی واقف ہیں کہ ملک کی آزادی میں ان کا کوئی رول نہیں رہا ۔ اسی شرمندگی کو چھپانے کے لئے یہ لوگ اس طرح کے غیر جمہوری اور غیر آئینی حرکات کے مرتکب ہو رہے ہیں ۔ حقیقت یہ ہے کہ ہندوستان کی تحریک آزادی میں ہندوتو حامیوں کی جد وجہد کی کوئی تاریخ نہیں ہے ۔ ملک کے مٹھی بھر فرقہ پرستوں کے ذریعہ مسلم ، دلت مخالف فضا جس منظم طور پر تیار کی گئی ہے او ر ملک کے آئین کے تقدس کو جس طرح پامال کیا جارہا ہے ، وہ دن بدن خطرناک صورت حال اختیار کرتا جا رہا ہے ۔ لیکن مسئلہ یہ ہے کہ ایسی صورت حال کی شکایت کس سے کیا جائے ۔ تم ہی قاتل ، تم ہی منصف ٹھرے؟ ہر طرف خوف و دہشت کا ماحول ہے ۔ ایسے ناگفتہ بہ حالات سے پریشان ملک کے تحفظ اور جمہوری اقدار کی بقا کے لئے بڑی تعداد میں ملک کے سیکولر لوگ سامنے آ رہے ہیں ، جنکی لمبی فہرست ہے۔ یہ الگ بات ہے کہ ان پر بھی ظلم و بربریت کے پہار توڑے جا رہے ہیں ۔ پھر بھی ملک کے آئین اور اس کی جمہوریت کو فرقہ پرستوں سے بچانے کی ہر ممکن کوشش جاری ہے ۔ایسے تمام لوگوں کی کوششوں کو جمہوری ملک کی تاریخ میں یقینی طور پر سنہری حروف درج کیا جائے گا۔ ٭٭٭٭٭٭٭٭٭٭ 	Politics Articles	ملک کی جمہوریت کو ناقص جمہوریت کا مقام
پرویز مشرف کو عدالت کی جانب سے سزا سنائی گئی تو پاکستان کے کئی شہروں میں مظاہرے کرائے گئے۔سزا کو غیر شرعی اور غیر اسلامی بھی قرار دلوایا گیا مگر بات بن نہیں پائی کیوں کہ زمانہ بہت کچھ سمجھ گیا ہے۔انہی دنوں ایک اسلامی کام کرنے والے چھوٹے سے دفتر میں جانا ہوا۔میزبان نے پرویز مشرف کی سزا پر اظہار افسوس شروع کردیا ۔راقم نے جذبہ جمہوریت سےلبریز لہجے میں سو دلیلیں دے ماری کہ سزا جائز ہے اور پرویز مشرف کی سزا واجب ہے۔میزبان مذکور د لیل کو تسلیم کرنے کی بجائے فوری پینترا بدلتے ہوئے وار کرتے ہیں کہ اللہ کے دین اور رسول وﷺ کی تعلیمات کو نہ ماننے والے پرویز مشرف کی سزا کے حق میںراگ الاپ رہے ہیں ۔یکا یک کمرے کی فضا میں خوف کی لہری ابھری اور سب سہم گئے اور راقم کی زبان بھی گنگ ہوکر رہ گئی کہ مبادا کچھ اور آفت آسکتی ہے ۔سلام کر کے وہاں سے رفوچکر ہونے میں اپنی عافیت سمجھی ۔ مذہب کا خوف بڑا کارگر ہتھیار ہے ۔جس کا برملا استعمال آمر ضیا الحق کے دورمیں کیا گیا۔موت کا منظر مرنے کے بعد کیا ہوگااس وقت کی مقبول ترین کتاب تھی۔ضیاالحق کے گیارہ سال پاکستان کے عوام نے خوف زدہ ہوکر گزارے ۔بعدازاں یہ چلن عام ہوتا گیا ۔یہ اختیار مذہبی گروہوں اور رسہ گیر وں نے اپنے ہاتھ میں لے لیا اور خود فیصلے کرنے لگے ۔بلاس فہمی کے الزامات میں کئی گھرانے اجڑ چکے ہیں اور ہزاروں افراد نے مقدمات اور مشکلات کا سامنا کیا ہے۔ یہ سلسلہ رکا نہیں ہے۔گزشتہ دنوں ایک خاتون اسسٹنٹ کمشنر کو نوعمر لڑکوں کی خود لگائی گئی عدالت میں اپنی صفائی دیتے ہوئے دیکھا گیا ہے۔ طالب علم نے اپنے استاد کو قتل کر دیا ۔بے شمار ایسے واقعات ہیں ۔کسی ایک ایسے سانحہ پر وزیراعظم سمیت کوئی وزیر اور چھوٹے سے چھوٹا اہلکار بھی متاثرین کی اشک شوئی کےلئے کبھی نہیں گیا ہے۔ریاست اور حکومت مکمل لاتعلق رہتی ہے۔معمول کی کارروائی کی جاتی ہے۔مذمتی بیان تک جاری نہیں کیا جاتا ہے۔ اب یہ بات ڈھکی چھپی نہیں رہی ہے کہ مذہبی انتہا پسندوں کے متعلق ریاستی رویہ نرم ہوتا ہے۔فیض آباد دھرنے کی مثال سامنے ہے۔ جب تحریک لبیک کے لوگوں کو گھروں میں واپسی کےلئے کرایہ تقسیم کیا گیا تھا۔بعض مواقع پر مظاہرے کرنے کےلئے بھی سہولت فراہم کی جاتی ہے۔حکمرانوں کےلئے یہ لوگ آکسیجن کا کام کرتے ہیں اور بوقت ضرورت کام آتے ہیں ۔ حکمران جب عوام کے مسائل سے صرف نظر کرتے ہیں اور عوام کو ڈلیور کرنے میں ناکام رہتے ہیں تو انہیں ایسے ایشوز کی ضرورت ہوتی ہے جو عوام اور میڈیا کی توجہ اصل ایشوسے ہٹا سکیں۔میڈیا رپورٹس کے مطابق سرمد سلطان کی فلم زندگی تماشا سنٹرل سنسر بورڈ نے پاس کردی تھی مگر پھر نمائش روک دی گئی کہ تحریک لبیک نہیں چاہتی ہے کہ فلم کی نمائش ہو۔اب فلم کی نمائش کی اجازت دینا اسلامی نظریاتی کونسل پر ہے کہ کونسل کیا فیصلہ دیتی ہے۔ پاکستان کے حکمرانوں میں ایسے لگتا ہے کہ ضیا الحق کی روح عود آئی ہے ۔جو ہر بات میں خوف کے عنصر کو شامل کرکے عوام کی توجہ مسائل و بحران سے ہٹانے کی کوشش کر رہے ہیں ۔باخبر حلقے جانتے ہیں کہ خوف کے ماحول میں ملک کی ترقی کیا ہوتی ہے اور ضیاء الحق کی خرافات نے ملک کو جن اندھروں کی نذر کیا وہ اندھرے آج تک مسلط ہیں ۔عمران خان حکومت نے بھی ضیاءالحق کا راستہ اپنا لیا ہے ۔جس کی منزل روشنی نہیں ہے بلکہ روشن آوازوں کو دبانے اور ختم کرنے کی کوشش ہے ۔آوازیں دبانے کاعمل واپسی کا سفر ہے ۔جس کے سرخیل آمر ضیاءالحق تھے۔ 	Politics Articles	خوف کا فلسفہ ،ضیاء الحق سے عمران خان تک
ساڑھے پانچ ماہ سے بھارت کی ریاستی دہشتگردی اور جارحیت، لاک ڈاؤن اور پابندیوں کے شکارکشمیر ی جنگ بندی لائن کے آر پار اور پاکستان سمیت دنیا بھر میں 26جنوری ( بھارت کا71واں یوم جمہوریہ )کو یوم سیاہ کے طور پر منارہے ہیں، پورے بھارت میں آزادی کے حق میں مظاہرے ہو رہے ہیں۔عوام شہریت قانونمیں ترمیم کو تسلیم کرنے کو تیار نہیں ، جو مسلم دشمنی پر مبنی ہیں۔ برازیل کے صدر کی بھارت کے یوم جمہوریہ2020 کی پریڈ میں شرکت کو تنقید کا نشانہ بنایا جا رہا ہے۔ 26؍ جنوری 1950ء کو بھارت میں انگریزوں کے قانون گورنمنٹ آف انڈیا ایکٹ1935 کی جگہ بھارت کے آئین نے لی۔اور اسے نافذ العمل کیا گیا۔ یہ آئین 26نومبر 1949کو منظور ہوا۔26جنوری کو بھارت کا یوم جمہوریہ منانے کی ایک وجہ یہ بیان کی جاتی ہے کہ 26جنوری 1929کو لاہور میں کانگریس کے اجلاس میں جواہر لعل نہرو کو کانگریس کاصدر منتخب کیا گیا۔ اس موقع پر پہلی بار ہندوستان کی مکمل آزادی کے لئے قرارداد منظور کی گئی۔ اور 26جنوری1930کو یوم آزادی کے طور پر منایا گیا۔ 20سال بعد اسی دن بھارتی آئین کے نفاذ کے بعد سے یہ دن یوم جمہوریہ کے طور پر منایاجانے لگا۔تب سے ا س دن دہلی میں پریڈ کا اہتمام کیا جاتا ہے اور ہندوستان کے صدر سلامی لیتے ہیں۔اس موقع پر کسی ملک کے سربراہ مملکت یا حکومت کو پریڈ پر سلامی لینے کے لئے مدعو کیا جاتا ہے۔2018کو بھارتی وزیراعظم نریندر مودی نے ایسوسی ایشن آف جنوب مشرقی ایشین ممالک یا آسیان کے 10ممالک کے سربراہان مملکت کو ایک ساتھ یوم جمہوریم پر مہمان خصوصی کے طور پر مدعو کیا ۔ جن میں تھائی لینڈ، ویتنام، انڈونیشیا، ملیشیا، فلپائن، سنگاپور، برمایا میانمار، کمبوڈیا، لاؤس اور برونئی شامل ہیں۔ ایک کے بجائے 10سربراہاں مملکت کی دہلی میں آمد اور چیف گیسٹ کے طور پر یوم جمہوریہ پر شرکت کو بھارت نے بڑے پیمانے پر تشہیر کی۔ بھارت کا اپنی نام نہاد جمہوریت کا دنیا میں اس طرح چرچا کا یہ موقعہ ملا ۔کیوں کہ اس موقعہ پر بھارت اپنی فوجی طاقت کی نمائش کرتا ہے۔ پریڈ پر مہمان سلامی لیتے ہیں۔بھارت دنیا کو گمراہ کرنے میں کامیاب ہو جاتا ہے۔ 2019کے یوم جمہوریہ کے لئے بھارت نے امریکی صدر ڈونلڈ ٹرمپ کو مہمان خصوصی کے طور پر شرکت کی دعوت دی ، مگر ٹرمپ نے بھارتی دعوت مسترد کر دی اور شرکت سے انکار کر دیا۔ امریکی صدر کے انکار کے بعد بھارت نے جنوبی افریقہ کے صدر سرل راماپھوسہ کو مدعو کیا۔ جب رام چند موہن داس عرف گاندھی جی کی 150ویں سالگرہ تقریبات ہو رہیتھیں۔ گاندھی 71 سال قبل ہندو دہشتگردی کے شکار ہوئے ۔ کیوں کہ وہ مسلم ہندو اتحاد کی وکالت کر رہے تھے۔ انھیں ہندو دہشتگرد نتھو رام گوڈسے نے قتل کر دیا۔گاندھی کے اس قاتل کو ہندو انتہا پسند عظیم قرار دیتے ہیں۔ بلکہ وہ میرٹھ شہر کو گوڈسے کے نام پر رکھنے کی مہم بھی چلا رہے ہیں۔یہی انتہا پسند اور ان کی سرپرست بی جے پی اور شیو سینا، آر ایس ایس بھارت پر آج حکومت کر رہی ہیں۔ مقبوضہ جموں و کشمیر سمیت شمال مشرقی بھارت کی ریاستوں میں یہ دن یوم سیاہ کے طور پر منایا جاتا ہے۔ مگر اس کی کم تشہیر ہوتی ہے۔ انڈیا کی دیگر ریاستوں کے برعکس مقبوضہ جموں و کشمیر میں لاکھوں لوگوں کو جو پہلے سے تاریخ کی طویل ترین پابندیوں کی زد میں ہیں،کریک ڈاؤن اور ناکہ بندیوں، گرفتاریوں کا شکار بنایا جاتا ہے۔ انہیں ان کے گھروں میں بند رکھ کر اور سخت محاصرے میں پریڈوں کا بندو بست کیا جاتا ہے۔ سب سے بڑی تقریب سرینگر کے بخشی اسٹیڈیم میں ہوتی ہے۔ بھارتی فورسز ہفتوں پہلے ہی بخشی اسٹیڈیم اور اس کے نواحی علاقوں پر قبضہ جما لیتے ہیں، سرکاری عمارتوں کے ساتھ ساتھ رہائشی عمارتوں پر بھی جبری قبضہ کرکے چھتوں پرمورچہ بندی کی جاتی ہے۔ بخشی اسٹیڈیم کے نزدیک لعل دید چلڈرن ہسپتال کے مریضوں تک کو تشدد کا نشانہ بنایا جاتا ہے۔مریض اور ان کے تیماردار گرفتار کئے جاتے ہیں۔ آج بھی یہی حال ہے۔ کشمیری عوام بھارتی پابندیوں اور ناجائز قبضے کے خلاف اور آزادی کے حق میں مکمل ہڑتال پر ہیں۔ دن کو یومِ سیاہ اور رات کو مکمل بلیک آؤٹ کیا جاتا ہے۔ اس طرح کشمیری عوام بھارتی جبری قبضے اور نسل کش پالیسی و مظالم کے خلاف اپنے سخت ردّعمل کا اظہار کرتے ہیں۔ یہ سلسلہ جاری ہے۔ لوگ کرفیو کو توڑ کر احتجاجی مظاہرے کرتے ہیں۔ جگہ جگہ سیاہ پرچم لہراتے ہیں اور ہندوستانی پرچم کو اور بھارتی حکمرانوں کے پتلوں کو نذر آتش کیا جاتا ہے۔ اس طرح کشمیری جنگ بندی لائن کے آرپار اور دنیا بھر میں ہندوستانی نام نہاد جمہوریت کو بے نقاب کرتے ہیں۔ کشمیری ہر روز بھارتی ریاستی دہشتگردی کا نشانہ بنائے جاتے ہیں۔ برازیل کے صدر جائر بولسناروکی بھارتی دن پر مہمان خصوصی کے طور پر شرکت اور ایک درجن سے زیادہ معاہدے جنوبی افریقہ کی آزادی کی جنگ پر سیاہ دھبہ بن سکتی ہے۔ دنیا کی ایسی جمہوریت کا جشن جس نے کشمیر ہی نہیں بلکہ شمال مشرقی بھارت کی ریاستوں میں کروڑوں عوام کی آزادی سلب کر رکھی ہے۔ برازیل کے عوام کے لئے یہ سوالیہ نشان ہو گا کہ ان کا حکمران ایک ایسے ملک کا مہمان خصوصی بن رہا ہے جس نے کروڑوں عوام کو غلام بنا رکھا ہے اور عوام کا قتل عام کیا جا رہا ہے۔ہندوستان اپنی جمہوریت پسندی کا ڈھنڈورا پیٹتا ہے اور کہا جاتا ہے وہ دنیا کی ایک بڑی جمہوریت ہے۔ انگریزوں سے آزادی حاصل کرنے والے ہندوستان نے جموں و کشمیر کے عوام کی آزادی کو چھین رکھا ہے اور مقبوضہ ریاست کو اپنی فوجی چھاؤنی میں تبدیل کر دیا ہے۔ دنیا پر جنت کا منظر پیش کرنے والے خطے کو قید خانہ بنا دیا ہے۔ جہاں معصوم عوام کا قتل عام جاری ہے اور اس سرزمین کو لہو لہاں کر دیا گیا ہے۔ کہتے ہیں کہ ہندوستان کو اپنا آئین بنانے میں 3سال لگ گئے۔ 26 جنوری1950ء کو آئین نافذ کردیاگیا۔ لیکن یہ آئین کشمیریوں کی آزادی اور ہندوستانی حکمرانوں کے وعدوں یا بھارتی فوج کے جبری قبضے کو ختم کرنے کے سلسلے میں خاموش ہے۔اس آئین کی دفعہ 370کے خاتمہ کا چرچاہے۔لیکن کشمیری ہندوستان کے آئین کو تسلیم نہیں کرتے اور ہندوستان کے اس غیر حقیقت پسندانہ آئین کے تحت مسئلہ کشمیر کا حل بھی قبول نہیں کرتے۔ ہندوستان کے جن لوگوں نے انگریزوں سے آزادی کیلئے جنگ لڑی، انہیں بھارتی آئین فریڈم فائٹرز جبکہ کشمیر کی آزادی کی جنگ لڑنے والوں کو دہشت گرد قرار دیتا ہے۔ ایسے آئین کی کیا اہمیت ہے جو تضادات سے بھرا پڑا ہے۔ تضادات کے شکار اس آئین کا جشن منانے کیلئے ہر سال 26جنوری کو تقریبات کا انعقاد ہوتا ہے۔ دہلی میں لال قلعہ کے سامنے پریڈیں ہوتی ہیں۔ 21توپوں کی سلامی دی جاتی ہے۔ فوجیوں کو سب سے بڑے ایوارڈز ’’اشوک چکر، کیرتی چکر اور پرم ویر چکر‘‘ دیئے جاتے ہیں۔ مقبوضہ جموں و کشمیر میں معصوم اور مظلوم و نہتے کشمیریوں کو قتل کرنے پر بھی ہندوستانی فوج کو تمغے دیئے جاتے ہیں۔ اور یہ تمغے 26 جنوری کو ہی دیئے جاتے ہیں۔ اس سے بڑا مذاق اور کیا ہوسکتا ہے کہ کشمیری نہتے لوگوں، بچوں اور بزرگوں کو قتل کرنے پر ہندوستانی فوج کو26جنوری کے دن تمغے دیئے جاتے ہیں۔ جن وردیوں پر لاکھوں کشمیریوں کے خون کے چھینٹے ہیں ان پر تمغے سجا دیئے جاتے ہیں۔ ہندوستان کے انتہا پسندوں اور دہشت گردوں اور جنونیوں کی فوج اپنے یومِ جمہوریت پر جشن مناتی ہے۔آسیان حکمران اس سال بھارت کیمہمان خصوصی ہیں۔ وہ اس پریڈکا معائنہ کریں گے۔ 26 جنوری کو ہر سال ہندوستان دنیا کو گمراہ کرنے کا موقع ہاتھ سے جانے نہیں دیتا۔ یہ عجب اتفاق ہے کہ ہندوستان کے پہلے نام نہاد یوم جمہوریہ پر انڈونیشیا کے صدر سکارنو کو ہندوستان نے مہمان خصوصی کے طور پر مدعو کیا تھا اور انہوں نے ہندوستانی فورسز کی پریڈ کا معائنہ کیا اور 60 سال بعد 2011ء کے ہندوستانی یوم جمہوریہ پر بھی مہمان خصوصی کے طور پر انڈونیشیا کے صدر کو ہی مدعو کیا گیا تھا۔ اوریہ بھی ایک حیرت ناک بات ہے کہ پاکستان کے گورنر جنرل ملک غلام محمد1955ء اور پاکستان کے وزیر خوراک و زراعت رانا عبدالحمید1965ء کو ہندوستانی یوم جمہوریہ پر مہمان خصوصی کے طور پر شریک ہوئے۔اور پھر اس ملک نے اپنے یوم جمہوریہ کے مہمان خصوصی کے ملک پر قبضہ کے لئے جنگ کی۔ ایک ایسا ملک جس نے جموں و کشمیر پر ناجائز قبضہ کیا، کشمیری مسلمانوں کا قتل عام کیا اس کے یوم جمہوریہ پر پاکستان کی دو بار مہمان خصوصی کے طور پر شرکت اور قابض افواج کی پریڈ اور جشن میں شریک ہونا ایک انوکھا واقعہ ہے ۔ ہندوستان میں قیام پاکستان کے وقت لاکھوں مسلمانوں کا قتل عام ہوا اور مسلم کش فسادات میں ایک لاکھ سے زیادہ مسلمانوں کو ریاستی پشت پناہی میں انتہائی بے دردی سے شہید کیاگیا اور جس ملک کے آئین میں مسلمانوں کے ساتھ انتہائی ناروا سلوک روا رکھا گیا ہے۔ مسلمانوں سے امتیازی سلوک برتا جاتا ہے۔ اسی ملک کے یوم جمہوریہ کے جشن میں مسلم ممالک سعودی عرب، ایران اور انڈونیشیا کے حکمرانوں کی بطورِ مہمان خصوصی شرکت ایک سوالیہ نشانسمجھا گیا۔ بھارتی فوجی اور ان کے حکمران انسانیت کے خلاف جنگ کر رہے ہیں۔ معصوموں کا قتل عام کر رہے ہیں۔ بھارتی فورسز سنگین جنگی جرائم کی مرتکب ہیں۔جسے لاکھوں کشمیریوں کے قتل عام میں مجرم قرار دے کر انٹرنیشنل ٹریبونل میں مقدمہ چلا کر پھانسی دی جائے۔ انہیں میڈلز دیئے جاتے ہیں۔ ترقیوں سے نوازا جاتا ہے۔ یہ دنیا کا ایک عجیب جمہوریہ ہے۔ جو نہتے اور معصوم عوام کے قتل عام اور نسل کشی کو جائز سمجھتا ہے اور اپنی دہشتگردی فورسز کو تمغے دیتا ہے۔ آج بھارتی فوجی کشمیر کی جنگ بندی لائن کے آر پار نہتے عوام پر گولہ باری اور فائرنگ کر رہے ہیں۔ خواتین، بچوں کو بھی نشانہ بنایا جارہا ہے۔ ورکنگ باؤنڈری اور سرحد پر بھی بھارتی جارحیت جاری ہے۔ بھارت جنگ بندی معاہدے کی خلاف ورزی کر رہا ہے۔ اقوام متحدہ کے فوجی مبصرین کو سلامتی کونسل کی قراردادوں کے مطابق کام کرنے سے روک رہا ہے۔ کشمیریوں کو ریفرنڈم کا موقع دینے کے مطالبات کرنے والوں کو گولیوں سے خاموش کر رہا ہے۔ ایسے ملک کے نام نہاد یوم جمہوریہ پر برازیل کے حکمران مدعو ہیں اور کوئی بھی امن پسند ملک اس پر احتجاج نہیں کرتا ۔ کوئی دنیا کوبھارت کا اصلی چہرہ دکھانے کی طرف توجہ نہیں دیتا۔ نام نہاد بھارتی یوم جمہوریہ کے بارے میں پاکستان کی سفارتی لابنگ بھی نظر نہیں آتی۔ جب کہ اسلام آباد میں عمران خان حکومت کو بھارتی جارحیت اور انسان دشمنی سے دنیا کو آگاہ کرنا چاہئے۔ دنیابھر میں پاکستان کے سفارتکار سرگرم ہو سکتے ہیں اور اسلام آباد میں دنیا کے سفارتی مشنز کو بھی اس بارے میں حقائق بتائے جا سکتے ہیں۔ یہ غفلت اور سستی ہے یا بھارت کو جارحیت کے لئے کھلی چھوٹ دی جا رہی ہے۔ بھارت کو تماشہ لگانے کی یہ آزادی دینے کی کیا وجہ ہے جب کہ وہ کھل کر جنگ اور جارحیتمسلط کر رہا ہے اور جنگ بندی لائن کے آر پار قتل عام کر رہا ہے۔ وزیر اعظم عمران خان ، ان کے وزیر خارجہ شاہ محمود قریشی ، کابینہ رفقاء سمیت پاکستان کے لئے بڑا سوال ہے کہ وہ آزاد کشمیر پر قبضے کی دھمکیاں دینے والوں کے بے نقاب کرنے کے لئے کیا پالیسی رکھتے ہیں۔	Politics Articles	بھارت کا یوم جمہوریہ
پاکستانی سیاست پر آج کل نااُمیدی کے بادل چھائے ہوئے ہیں۔ہرطرف حکمران جماعت پاکستان تحریک انصاف کے ’’دھڑن تختہ‘‘کی باتیں زور وشور سے جاری ہیں۔چند ایک چوٹی کے سیاستدان کہہ رہے ہیں کہ حکومت کی اُلٹی گنتی شروع ہوگئی ہے۔بیشتر بے صبرے سیاستدان باقاعدہ بے قرار ہوئے گورنمنٹ کے جانے کے دن بھی گنوانے لگے ہیں۔کچھ مذہبی سیاستدان بھی ہاتھوں میں تسبیح پکڑے حکومت اب گئی کاورد کیے اِس متعلق مختلف پشین گوئیاں کرتے حکومت کی کمزور صورتحال پر شاداں و فرحاں دکھائی دیتے ہیں۔ حکومت کی اہم تحادی جماعت بی این پی کی لڑکھڑاتی صورتحال اور ایم کیو ایم کے ایک رکن کی کابینہ سے اچانک علیحدگی نے تو اُن کے تن مردہ میں ایک جان سی ڈالے اُن کی مردہ سیاست میں ایک نئی تحریک اور تازہ رُوح پھونک دی ہے ۔ حکومت کی کمزور پوزیشن اور یار مناؤ کوششوں نے اُن کے ہاسیں چھڑادئیے ہیں اور اُن کے لیے چنددن کاہنسی کا سامان بنادیاہے کہ جس کا چرچا آج ہر سو نظر آتا ہے۔ملک کی دو بڑی پارٹیاں اپنے ماضی سے بے خبر ہوئے ،حال میں کیا ہوا،کیسے پھنسے اور کیسے چھوٹے سے بے نیاز ہوئے اب سب بھولے یا شاید سب یاد کیے اپنی اِس ندامت وشرمندگی کی تلخی کو مٹانے کے لیے سب جانتے ہوئے بھی کہ کچھ ہوابھی نہیں اور جشن منانے بیٹھی ہوئی ہے۔خود کوکسی نہ کسی طرح اپنی تمام تر کرپشن پر منت ترلوں کے بعد چھوٹ جانے کے بعداب قوم کوبھی اِس اپنی مصیبت میں مبتلاکرناچاہتی ہیں۔چاہتی ہیں کہ وہ تو فضول میں ناچ ہی رہے ہیں ۔قوم بھی اُن کو حال وبے حال ہوئے ناچتا دیکھ کر اُن کی طرح اُن جیساناچے ،اُن کی طرح BEHAVE کرے۔مہنگائی ،بے رُوزگاری میں پسی ہوئی عوام اِن کے چھوٹ جانے پر شادمیانے بجائے۔آخرکیوں؟اِنہوں نے قوم کے لیے ایسا کیا کیا ہے کہ قوم اِن کے لیے ناچے،خوشیاں منائے ،جشن کا سماں باندھے۔قوم کو اِس حال تک پہنچانے والے یہ خون چوس درندے عوام سے کیسے اُمید باندھتے ہیں کہ عوام اِن کو ویلکم کرے اور اِن کے کہے بولے پر چلے۔آخراِنہوں نے عوام کو ایسا دیاہی کیاہے جو اب اِس گئی گزری حالت میں بھی اپنے اقتدار کے لیے عوام سے اُمیدیں باندھے اُس کی طرف دیکھ رہے ہیں۔اپنے اقتدار کے دنوں میں عوام کا خون چوسنے والے ،پاکستانیوں کو اِس حال تک پہنچانے والے،بے انتہا ء مقروض کرنے والے،سوددرسود قوم کو اغیار کے جالوں میں پھنسانے والے،چالیس سال مسلسل قوم کو لوٹنے والے،اپنے لیے سب کچھ بنانے والے،قوم کے لیے کچھ نہ کرنے والے،اپنی اُولادوں کے لیے بیرون ملک کے اعلیٰ سکول،کالج،یونیورسٹیاں منتخب کرنے والے،پاکستانی بچوں سے ٹاٹ سکول بھی چھین لینے والے اور سب کچھ چھین کر ملک وملت کویتیم ،لاوارث،بے آسرا،دیوالیہ کرنے والے اب کس منہ سے قوم کے حقوق و فرائض کی باتیں کررہے ہیں۔قوم کو تعمیروترقی کانام لیے اب کون سابھاشن دینے والے ہیں۔قوم کے سامنے اپنی کس بے گناہی کا رُونا رُوناچاہتے ہیں۔مفاہمت کے ذریعے سے ہربار ہرکیس و معاملہ سے جان چھڑالینے والے اب قوم سے کون سی گھڑی ہوئی کہانیاں بیان کرنے والے ہیں۔اپنے پرہوئی کون سی زیادتیاں،ناانصافیاں قوم کو یاد کروانے کی کوششیں جاری رکھے ہوئے ہیں۔آخر قوم کو بتانا کیا چاہ رہے ہیں۔وہ کون سی فلم ،کہانی ،تھیٹر،ڈرامہ اسکرپٹ باقی رہ گیا ہے جو اب جاکربھی مظلوم و محکوم قوم کو بتانا ضروری رہ گیا ہے اور یہ کہ آخر بائیس کروڑ عوام سے زیادہ اِن ہی کی کہانیاں ہی اِتنی طویل اور لمبی کیوں ہوتی ہیں کہ اِن کی نا ختم ہونے والی کرپشن کی طرح ختم ہونے کا نام ہی نہیں لیتی ہیں۔عوام کو آخر کیا عذاب آن پڑاہے کہ اُنہیں اِن کی کہانیاں ہی ہربار سننے کو ملتی ہیں۔اَن کے کے دکھڑے توکوئی نہیں سنتا۔اِن کی مہنگائی ،بے رُوزگاری سے ماری حالت پرتو کوئی ترس نہیں کھاتا۔اِن کے حقوق وفرائض پرتو کوئی بات نہیں کرتا۔عوام کیا چاہتی، کوئی بھی جاننا نہیں چاہتا۔ہر طرف اپنی ہی پڑی ہوئی ہے ۔اقتدار سے لے کر نیچے تک۔آپ نے اپنے اقتدار میں عوام کے لیے ایسا کیا ہی کیا ہے جو بیان کرنے کے قابل ہے۔ایسا کیا تیر ماراہے کہ جس کا بلندبانگ چرچا کیا جائے۔ملک میں ایسی کیا دودھ اورشہد کی نہریں بہادیں ہیں کہ جسے زیرموضوع لیاجائے۔عوام کے لیے کوئی مخلص نہ تھا۔سب کو اپنی ہی پڑی اپنی ہی تجوریاں بھرنے کی فکرتھی۔غریب کون ہے اور کہاں ہے ۔کسی نے بھی اِس جانب توجہ نہ دی۔ افسوس آپ میں سے کوئی بھی عوام سے مخلص نہ تھا۔اپنے لیے ہر جگہ ہر محفل مختلف نوع کے درجنوں اقسام کے لذیزکھانے اور قوم کے لیے سڑتے تنور اور لمبی لائنیں۔اپنے لیے ڈالروں میں تنخواہیں اور اپنے تحت بسنے والوں کے لیے کھچی کھچی مزدوری۔ اپنے لیے بڑی بڑی گاڑیاں،پروٹوکول اور جی حضوری کا سب سامان اور غریب کے لیے جینے کابھی حق بھی نہ رہنے دیا۔آپ کے دور میں سب فیکٹریوں میں تنخواہ گورنمنٹ اسکیل کے مطابق،آپ کی فیکٹریوں میں کتنی تھی ،بتانا پسند کریں گے۔بات کرتے ہیں مہنگائی ،بے روزگاری اور عوام کے حقوق و فرائض کی ۔ڈوب کے مر جاؤ،اگر قوم کے لیے حقیقی طور پر کچھ کیا ہوتا تو آج آپ کا حال یہ نہ ہوتاجوساری قوم نے دیکھا اور جانا۔قوم کے لیے حقیقی مسیحائی کی ہوتی تو آج لندن کی سڑکوں اور ہسپتالوں کے کمروں میں قید تنہائی نہ کاٹ رہے ہوتے۔قوم کے اصلی رہبر ورہنماء ہوتے تو یوں بے سمت ،بے راہ ہوئے اپنے دیس سے دور ہوئے نہ پھرتے۔قوم کو اُٹھاتے۔کرپشن کی داستانیں نہ چھوڑتے۔یوں اہل وعیال سمیت نہ بھاگتے بلکہ اِسی ملک میں رہتے۔ قوم کے بچوں کا خیال اپنے بچوں کی طرح اگر رکھاہوتا تو آج آپ کے بچوں کو یہ نہ کہنا پڑتا کہ ہم اِس دیس کے باسی نہیں۔کتنے افسوس کی بات ہے کہ جس دیس میں پیدا ہوئے ،جس میں بڑھے پھولے،جس کی آزاد فضاؤں میں جوان ہوئے ،اُسی سے انکاری ہوگئے۔یہ کچھ بھی نہیں ہے۔آپ کے سیاہ کارناموں کی داستان ،آپ پر ایک تاریخی دھبہ اور جرم عظیم ہے جو آپ کو آپ کی مت ماری حالت میں آپ کی اُولاد کی جانب سے تحفے میں ملا۔آپ کو بہتر اور اچھا کچھ سوجھتا ہی نہیں ہے۔قوم کیاکرے۔قوم تو آپ کے چھپے ہوئے سیاہ کارنامے سامنے آنے پر اب تک ہلکان ہوئی پڑی ہے کہ کن کو رہنماء جانا ،کن پر اعتبار کیا،افسوس کررہی ہے۔یہ جو آپ کے اردگرد کچھ مٹھی بھر لوگ آپ کو نظر آتے ہیں آپ کے ہی چمچے کڑچھے ہیں۔ ظالم اور پیٹ بھرے ہوئے،ہوبہو آپ جیسے۔جن کی نیا آپ کی لٹیا ڈوب جانے سے اِن کابھی سب کچھ بہاکر لے گئی ہے۔یہ آپ کو نہیں رو رہے۔انہیں اپنا غم ہلکان کیے پریشان کیے ہوئے ہے۔اِن کو صدمہ یہ نہیں کہ آپ چلے گئے ،۔اِن کو غم یہ ہے کہ اِن کے پاس کچھ نہیں رہایہ کہ سب کاموں سے ہاتھ دھوئے اب کسی کام کے نہیں رہے۔یہ جو لوگ ایک بار پھر حکومت جانے کی خوشخبریاں دے رہے ہیں اور کچھ پھر سے حکومت مخالف مظاہروں اور دھرنوں کی بات کر رہے ہیں۔اِن سے صرف اتناہی کہنا ہے کہ تم اپنا پورا زور بھی لگالو تو حکومت کہیں جانے والی نہیں۔روتی پیٹتی ،لڑکھڑاتی،ہچکولے کھاتی ،ڈوبتی ہوئی حالت میں بھی اپنے پانچ سال پورے کر کے ہی جائے گی۔اِس لیے کہ عوام سمجھتی ہے کہ اگر عمران خان اُنہیں تمام ترکوششوں سے کچھ نہیں دے پایاتو نوازشریف حکومت نے کون سا اُن کو کچھ دے دیاتھا۔عوام کی اکثریت سمجھتی ہے کہ اُنہیں حکومت سے کیا ملنے والا ہے یہ تو ایک پراسس ہے جو ایک ملک کوچلانے کے لیے ضروری ہوتا ہے سوچل رہا ہے اِس سے ایک عام آدمی کو کیا لینا دینا۔اُن کی قسمت میں تو نواز زرداری دور میں بھی ’’دیہاڑی دپا‘‘کرنا لکھاتھا اب عمران حکومت میں بھی ’’دیہاڑی دپا‘‘ہی کرنا اور یہ کہ اگر ملک میں پہلے سے موجود قیمتی وسائل،معدنیات،دھاتیں اُس کی قسمت نہیں سنوار سکی تو اب کے آنے والا گیم چینجر منصوبہ’’ سی پیک ‘‘کون سا اِن کو چار چاند لگانے والا۔غریب کی قسمت میں رُلنا لکھا ہے سو وہ رُل رہاہے۔غریب کے لیے یہ چیزیں کوئی معنی نہیں رکھتی کہ نوازو زرداری آئے یا عمران۔اُنہیں تو فائدہ کسی سے نہیں ہوا نہ ہورہا۔یہ جو ملک میں سیاسی افراتفری مچی ہوئی ہے ۔سیاسی طوطے بھانت بھانت کی بولیاں بول رہے ہیں اورمہنگائی ،بے روزگاری پر واویلا مچارہے ہیں۔یہ غریب کے لیے ایسا نہیں کررہے ۔غریب کے لیے ایک سال کے سارے ماہ ودن ایک جیسے ہوتے ہیں مایوسیوں اور پریشانیوں سے گھرے ہوئے۔وہ اﷲ اﷲ کرکے سارے دنوں سے توفیق اﷲ سے نمٹ لیتے ہیں۔اصل مسئلہ تو اُن لوگوں کا ہے جو کچھ بھی نہیں کرتے،نہ کام کے نہ کاج کے ،دشمن اناج کے ۔اپنی مفت کی افسریاں کھوجانے پر ہرسو صف ماتم بچھائے پہلے سے مایوس اور مختلف اندیشوں میں گھری ہوئی بے یقین سی عوام میں عجیب طرح کی ہلچل مچائے مافیا کا روپ دھارے اُنہیں آوازار کرنے پر تلے ہوئے ہیں۔ملک عزیزمیں موجود سارے شوروغل کا باعث یہی ننگ ملک وملت لوگ ہیں جواپنا سکون تو برباد کیے ہی ہوئے ہیں قوم کا سکھ چین بھی چھیننے کے درپے ہیں۔ ؁َ 	Politics Articles	پاکستانی سیاست میں موجود افراتفری۔۔۔سبب کیا
ہندوستان میں مختلف رنگ کے، مختلف زبان بولنے والے اور مختلف مذاہب کی اتباع کرنے والے لوگ لمبے عرصہ سے رہتے چلے آرہے ہیں۔ مکہ مکرمہ میں پیدا ہوئے حضرت محمد مصطفیﷺ کو عالمی نبوت سے سرفراز کیا گیا یعنی آپ ﷺ کو پوری دنیا اور قیامت تک آنے والے تمام انس وجن کے لئے نبی بناکر بھیجا گیا۔ آخری نبی حضور اکرم ﷺ کی حیات میں تو اسلام کا پیغام ہندوستان تک نہیں پہنچ سکا مگر آپ ﷺ کی وفات کے صرف 82 سال بعد حضرت محمد بن قاسمؒ کے ذریعہ سندھ کے راستے سے اسلام ہندوستان میں ساتویں صدی یعنی 92 ہجری میں آگیا تھا، اُس وقت پاکستان اور بنگلادیش ہندوستان کا ہی حصہ تھے۔ حضرت محمد بن قاسمؒ کے سلوک اور اخلاق سے متاثر ہوکر آج سے تقریباً 1300 سال پہلے ہندوستان کی اچھی خاصی تعداد نے مذہب اسلام کو قبول کیا، اور تب سے ہی مسلمان اپنے دیگر ہم وطنوں کے ساتھ اس ملک میں رہتے چلے آرہے ہیں۔ ہندوستان کی گنگا جمنی تہذیب کی پوری دنیا میں مثال پیش کی جاتی ہے کہ سینکڑوں سال سے مختلف مذاہب کے رہنے والے لوگ مل جل کر ملک کی ترقی میں حصہ لیتے ہیں۔ چھ سو سال سے زیادہ اس ملک میں مسلمانوں نے حکومت بھی کی ہے۔ 1526 سے 1857 تک مغلیہ سلطنت کا دور بابر بادشاہ سے شروع ہوکر بہادر شاہ ظفر تک رہا۔ اس سے پہلے خاندانِ غلاماں نے 1206 سے 1290 تک، خلیجی خاندان نے 1290 سے 1321 تک، تغلق خاندان نے 1321 سے 1412 تک، سید خاندان نے 1412 سے 1451 تک اور لودھی خاندان نے 1451 سے 1526 تک دہلی پر حکمرانی کی تھی۔ غرضیکہ ایک لمبے عرصہ تک مسلمانوں نے اس ملک پر حکومت کی لیکن کبھی بھی ہندو مسلم فساد برپا نہیں ہوا بلکہ گنگا جمنی تہذیب کے پیش نظر مذہب کی بنیاد پر کسی کے ساتھ تعصب کا برتاؤ نہیں کیا گیا اور ہر مذہب کے ماننے والے کو اس کے مذہب کی تعلیمات پر عمل کرنے کی اجازت دی گئی۔ مغل بادشاہ جہانگیر کے دورِ حکومت میں انگریز ہندوستان آئے تھے اور شاہ جہاں کے دورِ حکومت میں انگریزوں نے باقاعدہ طور پر تجارت شروع کردی تھی۔ ایسٹ انڈیا کمپنی نے تجارت کی آڑ میں آہستہ آہستہ ہتھیار اور فوجیوں کو ہندوستان لانا شروع کردیا، مگر دہلی میں قائم مغل سلطنت اتنی مضبوط تھی کہ انگریزوں کو بہت زیادہ کامیابی نہیں ملی۔ مگر ہندوستان میں سب سے بڑے رقبہ پر حکومت کرنے والے شاہ جہاں کے بیٹے اورنگ زیب عالمگیر کی وفات کے بعد مغلیہ سلطنت کمزور ہونے لگی۔ چنانچہ اٹھارہویں صدی میں مغلیہ سلطنت کا جیسے ہی زوال شروع ہوا شاطر انگریزوں نے پورے ملک پر قبضہ کرنے کے پلان پر عمل کرنا شروع کردیا۔ انگریزوں کے خطرناک پلان کو بھانپ کر ہندوستان کے مجاہدوں نے انگریزوں کا مقابلہ کرنا شروع کردیا۔ شیر بنگلال نواب سراج الدولہ اور شیر میسور ٹیپو سلطان کی شہادت کے بعد انگریزوں کے مظالم اور بڑھ گئے اور رفتہ رفتہ دہلی کے ساتھ ملک کے اکثر حصوں پر اُن کا قبضہ ہوگیا۔ اسی دوران مشہور محدث شاہ ولی اللہؒ کے بڑے صاحبزادے شاہ عبدالعزیزؒ نے انگریزوں کے مظالم دیکھ کر اُن کے خلاف جہاد کرنے کا اعلان کردیا، جس کے بعد علماء حضرات میدان میں اتر آئے۔ سید احمد شہیدؒ اور شاہ اسماعیل شہیدؒ جیسے مجاہدین آزادی نے جام شہادت نوش کیا۔ آہستہ آہستہ ملک کی آزادی کے لئے آوازیں بلند ہونے لگیں۔ جب انگریزوں نے ہندوستانیوں کو اُن کے حقوق ادا کرنے میں کوتاہیاں کرنی شروع کردیں اور عام لوگوں کو انگریزوں کی حکومت پر تشویش ہونے لگی تب ملک میں انگریزوں کو ہندوستان سے باہر نکالنے کی باقاعدہ مہم شروع ہوگئی اور 1857 میں ہندوستان کے لوگوں نے مل جل کر انگریزوں کے ساتھ جنگ لڑی، جس میں مسلم علماء انگریزوں کے خلاف فتوی جاری کرکے ڈٹ کر اُن کے مقابلہ میں کھڑے ہوگئے۔ 1857 کی انگریزوں کے ساتھ جنگ میں ملک آزاد تو نہیں ہوسکا لیکن ہندوستان کے رہنے والے خاص کر علماء حضرات آزادی کے لئے کھل کر میدان میں آگئے۔ 1857 کی جنگ کے وقت ہندوستان کے بادشاہ بہادر شاہ ظفر تھے جو انگریزوں سے پہلے‘ آخری ہندوستانی مغل حکمراں تھے، جن کے چاروں بیٹوں کا سر قلم کرکے انگریزوں نے ظلم کی انتہا کرکے تھال میں سجاکر اُن کے سامنے پیش کیا، اور پھر بہادر شاہ ظفر کو دھوکہ دے کر گرفتار کرکے ہندوستان کے سپوت کو ہمیشہ کے لئے رنگون بھیج دیا۔ 1857 کی جنگ میں انگریزوں سے مقابلہ کرنے میں چونکہ علماء کرام سب سے آگے تھے، اس لئے انگریزوں نے بدلہ بھی علماء سے لیا، چنانچہ چالیس ہزار سے زیادہ علماء حضرات کو پھانسی کے پھندے پر لٹکادیا۔ علماء حضرات کے ساتھ اس وحشیانہ سلوک دیکھ کر علماء کرام کی ایک جماعت نے اپنے دین اور ملک کی حفاظت کے لئے 30 مئی 1866 کو دارالعلوم دیوبند کی بنیاد رکھی، جس کے پہلے طالب علم (شیخ الہند مولانا محمود حسنؒ) نے تحریک ریشمی رومال کے ذریعہ انگریزوں کا تختہ پلٹنے کی کوشش کی۔ مولانا ابوالکلام آزاد نے الہلال اور البلاغ اخبار کے ذریعہ آزادی کا صور پھونکا۔ مہاتما گاندھی نے ڈانڈی مارچ اور ستیہ گرہ تحریک چلائی۔ 1942 میں انگریزوں ہندوستان چھوڑوتحریک چلی۔ 1857 سے ملک کی آزادی کے لئے جو جنگ انگریزوں کے ساتھ شروع ہوئی تھی، آخر کار 15 اگست 1947 کو مکمل ہوئی۔ ہمارا ملک آزاد تو ہوا،مگر افسوس کہ ملک ایک نہ رہ سکا، پاکستان اور پھر بنگلادیش کی شکل میں ہندوستان سے الگ ہوگئے۔ خیر ہندو مسلم کی مشترکہ جد وجہد اور علماء کرام کی بے لوث قربانیوں سے یہ ملک آزاد ہوا۔ اس ملک کی آزادی کے لئے ہزاروں علماء کرام اور لاکھوں لوگوں نے اپنی جان کی قربانی دی۔ ان ہی مجاہدین آزادی میں میرے دادا محترم حضرت مولانا محمد اسماعیل سنبھلی ؒ بھی ہیں جن کی تقریروں سے گھبراکر انگریزوں نے انہیں متعدد مرتبہ کئی سال جیل میں رکھ طرح طرح کی تکلیفیں دیں۔ 15 اگست 1947 کو ہمارے ملک کو آزادی تو مل گئی تھی لیکن ملک کا اپنا قانون نہ ہونے کی وجہ سے ”حکومت ہند ایکٹ 1935“ کے مطابق ہی نظام چلا۔ 29 اگست 1947 کو ملک کا دستور تیار کرنے کے لئے ڈاکٹر بھیم راؤ امبیڈکر کی سرپرستی میں 7 رکنی ایک کمیٹی تشکیل دی گئی۔ اس کمیٹی نے 4 نومبر 1947 کو ملک کے دستور کا مسودہ تیار کرکے پیش کردیا۔ دو سال 11 ماہ اور 18 دن کے بحث ومباحثہ اور اس میں متعدد تبدیلیوں کے بعد 26 نومبر 1949 کو دستور ساز اسمبلی نے ملک کے آئین کو منظوری دی۔ 24 جنوری 1950 کو تمام ارکان نے دستخط کئے اور 26 جنوری 1950 کو ہندوستان کا اپنا قانون پورے ملک میں نافذ ہوگیا۔ 26 جنوری 1950 کو ہندوستانی تاریخ میں اس لئے خاص اہمیت حاصل ہے کہ اس دن آئین کا نفاذ کیا گیا اور ہندوستان ایک خود مختار ملک اور مکمل طور پر جمہوری بن گیا، جس کا خواب ہمارے رہنماؤں نے دیکھا تھا، جنہوں نے اپنے خونِ جگر سے گلستاں کی آبیاری کی تھی اور اپنے ملک کی خود مختاری کی حفاظت کے لئے جام شہادت بھی نوش کیا تھا۔ اس دن کا یہ بھی پس منظر ہے کہ 1930 میں لاہور میں انڈین نیشنل کانگریس نے پنڈت جواہر لال نہرو کی صدارت میں منعقد ہونے والے اجلاس میں ڈومنین اسٹیٹس کے بجائے مکمل آزادی کے حصول کو اپنا نصب العین قرار دیا تھا۔ 26 جنوری 1950 کو ہی ڈاکٹر راجیندر پرساد ملک کے پہلے صدر جمہوریہ کے طور پر منتخب ہوئے۔ ہندوستان ایک جمہوری ملک ہے جس میں ہر شخص کو اس کے حقوق دئے گئے ہیں۔ چنانچہ ہندوستان کے آئین کی ابتدا میں ہی وضاحت کے ساتھ تحریر ہے کہ ہندوستان ایک آزاد، سماجوادی، جمہوری ہندوستان کی حیثیت سے وجود میں لایا جائے جس میں تمام شہریوں کے لئے سماجی، معاشی، سیاسی، انصاف، آزادیئ خیال، آزادی اظہار رائے، آزادی عقیدہ ومذہب وعبادات، انفرادی تشخص اور احترام کو یقینی بنایا جائے گا اور ملک کی سالمیت ویکجہتی کو قائم ودائم رکھا جائے گا۔ ڈاکٹر امبیڈکر کی سرپرستی میں تیارکردہ ملک کے دستور میں تمام مذاہب کے ماننے والوں کا خیال رکھا گیا ہے، سب کو برابر کے حقوق دئے گئے ہیں، سب کو ووٹ ڈالنے کا حق دیا گیا ہے، سب کو اپنا لیڈر منتخب کرنے کا حق دیا گیا ہے، ہر شخص کو اپنے مذہب پر عمل کرنے کا اختیار دیا گیا ہے۔ اس دستور میں ہر شخص کو بنیادی حقوق دئے گئے ہیں، مگر ملک مخالف عناصر گنگا جمنی تہذیب کے برخلاف ملک کو ہندو مسلم میں تقسیم کرکے اپنے سیاسی مقاصد حاصل کرنا چاہتے ہیں، حالانکہ انہیں معلوم ہونا چاہئے کہ ہندوستان میں مختلف مذاہب کے ماننے والے اور مختلف زبانیں بولنے والے صدیوں سے حب الوطنی کے جذبہ سے سرشار رہتے بستے ہیں۔ ہمارے ملک کا اتحاد اسی وقت قائم رہ سکتا ہے جب یہاں صحیح معنی میں جمہوری نظام رائج ہو، ہر نسل اور زبان وثقافت کو پھلنے پھولنے کی راہیں ہموار ہوں۔ مگر ان دنوں اقلیتوں خاص کر مسلمانوں میں خوف وہراس پیدا کرکے، اور اکثریت کو اقلیتوں سے ڈراکر جو سیاست کی جارہی ہے وہ ڈاکٹر امبیڈکر کی سرپرستی میں مرتب کئے گئے ہندوستانی دستور کے خلاف ہے۔ اس لئے ضروری ہے کہ ہم سب مل کر ملک کو تقسیم کرنے والی طاقتوں سے مقابلہ کریں۔ ہندومسلم سکھ عیسائی اور پارسی کی ایکتا سے ہی ملک کو ترقی کی طرف گامزن کیا جاسکتا ہے۔ موجودہ حکومت نے اپنے سیاسی مقاصد کو حاصل کرنے کے لئے مذہب کی بنیاد پر شہریت دینے کے لئے ہندوستان کے قانون میں تبدیلی کرنے کا جو فیصلہ کیا ہے وہ ہندوستانی آئین کی روح کے خلاف ہے کیونکہ ڈاکٹر امبیڈکر کی سرپرستی میں تیار کئے گئے دستور میں مذہب کی بنیاد پر شہریت دینے کا کوئی پہلو نہیں ہے، اسی وجہ سے موجودہ حکومت کے فیصلے کے خلاف پورے ملک میں جلسے وجلوس ومظاہرے ہورہے ہیں، حالانکہ موجودہ حکومت کو چاہئے کہ وہ ہندوستانی آئین کی حفاظت کرے اور ”سب کا ساتھ سب کا وکاس“ کے نعرہ کو عملی جامہ پہنائے۔ آخر میں، میں اپنے تمام بھائیوں سے عرض کرتا ہوں کہ ہمیں ڈرنے کی ضرورت نہیں ہے، ملکی قوانین کا لحاظ رکھ کر آئین کی حفاظت کے لئے احتجاج کرنا ہم سب کا حق ہے۔ یہ ملک کسی مخصوص مذہب کی ملکیت نہیں ہے بلکہ یہ ہندو، مسلم، سکھ، عیسائی اور پارسی سب کا ہے، اور اس پر سب کا یکساں حق ہے۔ اس ملک کی آزادی کے لیے مسلمانوں نے کندھے سے کندھا ملاکر اپنے ہم وطنوں کے ساتھ بھرپور حصہ لیا ہے، اور آج بھی اس کی تعمیر وترقی میں حصہ لے رہے ہیں۔ اسی سمت میں ہمیں سوچ سمجھ کر ایسے اقدامات کی ضرورت ہے جو سماجی بھائی چارہ کو مضبوط کریں اور دوسری اقوام کے ساتھ ساتھ ہماری روز مرہ کی زندگی کو بہتر بنانے کی جدوجہد میں معاون ہوں۔ نیز ہم اپنی تاریخ کو نہ بھولیں، اس سے زیادہ خراب حالات میں بھی اللہ تعالیٰ اچھے حالات پیدا کرتا ہے، اس لئے گھبرانے کی کوئی ضرورت نہیں ہے، اپنا تعلق اللہ تعالیٰ سے مضبوط کریں، فرائض کی ادائیگی میں کوتاہی نہ کریں۔ اللہ اور اس کے بندوں کے حقوق مکمل طور پر ادا کریں۔ آپس میں اتحاد واتفاق کو قائم رکھیں۔ غیر مسلم حضرات کے ساتھ اچھے اخلاق سے پیش آئیں تاکہ نفرت کے بادلوں کو پیار ومحبت سے چھانٹا جاسکے۔	Politics Articles	جمہوریہ ہند کا آئین اور موجودہ حکومت
رعونت،درندگی اورسفاکی،تہذیب کے ہرقرینےاورانسانیت کے ہرسلیقےسےعاری ہوتی ہے۔وہ اپنی خوں آشامی کاجوازخود ہوتی ہےاوراپنی حیا باختگی کی دلیل خودتراشتی ہے۔کسی کی برہمی،کسی کی تنقیداورکسی کی حرف گیری سے اسے کوئی فرق نہیں پڑتا۔اگرایساہوناہوتاتوامریکابہت پہلے سےاپناچلن تبدیل کرچکاہوتااوراسے اندازہ ہوگیاہوتاکہ اسلحے اور ٹیکنالوجی کے زورپرانسانوں کے پرخچے اڑانے اوربستیاں پیوندزمین کردینے سے نہ کوئی قوم سربلندہوتی اورنہ کوئی ریاست آبروپا تی ہے۔امریکی تاریخ حیاباختہ جنگوں،آزادخودمختارممالک کے امورمیں ننگی مداخلت اورمعصوم انسانوں کے قتل سے بھری پڑی ہے۔اگرکسی کے پاس مستنداورمصدقہ اعداد و شمار جمع کرنے کاہنرہوتاتوپتہ چلتاکہ امن،انسانی حقوق،جمہوریت اورآزادی کادرس دینے والی سپرپاورکے دامن پرجھوٹ کے کتنے داغ اورمکاری کے کتنے چھینٹے ہیں۔ بھول جایئے کہ6اگست1945ءکوہیروشیماپرپہلاایٹم بم”امن وآشتی“کے اسی علمبردارنے گرایاتھاجس سے تین لاکھ سے زائد انسان ہلاک اورلاکھوں اپاہج ہوگئے۔بھول جایئے کہ9/اگست1945ءکواسی مبلغِ انسانیت نے ناگاساکی پردوسراایٹم بم گرایا تھا جس سے شہرکی ایک تہائی آبادی ہلاک ہوگئی تھی۔اڑھائی سوسال پہلے1763ءمیں پہلے جراثیمی ہتھیاربھی امریکامیں موجودہ امریکیوں کے آباؤاجدادنے استعمال کئےتھے۔ پہلی جنگِ عظیم کے دوران جنگی قیدیوں پرزہریلی گیس استعمال کرنے کااعزازبھی امریکاکے پاس ہے۔1925ءمیں جب جنیواکنونشن کیمیائی اور جراثیمی ہتھیاروں کے استعمال پر پابندی لگارہاتھاتو سب سے زیادہ مخالفت امریکانےکی تھی اوراس پابندی کوقبول کرنے سے انکاربھی کردیاتھا۔یہ باتیں بھول جایئے کہ قصہ ماضی ہوچکی ہیں لیکن آج بھی امریکااین پی ٹی پردستخطوں سے انکاری ہے۔وہ روس سے کئےگئے اینٹی بلاسٹک میزائلوں کے معاہدے سے بھی یکطرفہ طورپرمنحرف ہوچکاہے۔آج بھی اس کے ایٹمی گودام میں بارہ ہزارسے زائد ایٹم بم پڑے ہوئے ہیں۔آج بھی اس کے پاس کیمیائی اورجراثیمی ہتھیاروں کاسب سے بڑاذخیرہ ہے اورآج بھی اس کی غارت گری اورانسانیت کشی جوں کی توں ہے بلکہ کئی گنابڑھ چکی ہے۔ جولائی2002ءمیں افغانستان کے ایک گاؤں میں شادی کی ایک تقریب جاری تھی۔بچیاں ڈھولک کی تھاپ پر گیت گارہی تھیں ،پٹاخے چھوٹ رہے تھے۔آسمانوں کی بلندیوں سے امریکی طیاروں نے دیکھااوراسے طالبان کی جنگی تیاریوں کاکوئی کیمپ خیال کرتے ہوئے درجنوں بم گرادیئے۔ عورتوں اوربچوں سمیت48بے گناہ انسانوں کے پرخچے اڑا گئے۔عالمِ اسلام نے جھرجھری تک نہ لی۔مری مری،منمنی سرگوشیوں کے سوااحتجاج کی کوئی لے بلندنہ ہوئی۔قبریں کھدیں اورجلنے سے بچ جانے والے اعضاءدفن کردیئے گئے۔امریکی سنٹرل کمانڈنے سینہ تان کرکہا”ہم اس حملے میں پوری طرح حق بجانب تھے ،ہمارے جہازوں پرفائرنگ کی گئی تھی۔اس سفاکی کے دوسال بعدایساہی المیہ عراق کے ایک سرحدی گاوں میں بھی پیش آیاجہاں شادی کی ایک تقریب پربم برساکر55/افرادکوموت کے منہ میں دھکیل دیاگیا۔زمین پررینگتے کیڑوں مکوڑوں کو دیکھ لینے والی ٹیکنالوجی کوشادی کی تقریب”المہدی آرمی“کی چھاؤنی نظرآئی۔خبررساں ایجنسی رائٹرنے ایک عینی شاہد کے حوالے سے بتایاکہ شہید ہونے والوں میں15/بچے اور52خواتین بھی شامل تھیں۔ایک اورعینی شاہد نے العربیہ ٹی وی چینل کوبتایاکہ امریکی طیاروں نے کم وبیش ایک سوبم گرائے۔ٹی وی چینل نے یہ بھی دکھایاکہ کس طرح لہوبہہ رہاہے اور کس طرح ایک گردسے اٹی ہوئی سڑک پرکٹی پھٹی لاشوں کے ڈھیرپڑے ہیں۔ ابوغریب جیل اوربگرام ایئربیس کی متعفن کہانیاں سامنے آنے کے بعدتحقیقات،گواہیاں،بیانات،کورٹ مارشلزاوربازپرس کا ڈرامہ بھی اس تہذیب یافتہ دنیانے دیکھالیکن اب تک کوئی نہیں جواس کھلی بربریت پرامریکاکی آنکھوں میں آنکھیں ڈال کر بات کرے۔آج بھی جب وائٹ ہاوس،پینٹاگون یاسٹیٹ آفس کاکوئی کارندہ کسی مسلمان ملک کارخ کرتاہے توحکمرانوں پرشادی مرگ کی سی کیفیت طاری ہوجاتی ہے۔اس کیلئے سرخ قالین بچھتے،خیرمقدمی بینرلگتے اورپرتکلف ضیافتوں کا اہتمام ہوتا ہے۔اس کے خون آلودہاتھوں کوتھامنا،مصافحہ کرنااورچومنااعزاز وافتخار خیال کیاجاتاہے۔اس کی تشریف آوری کواپنی عزت افزائی سمجھاجاتاہے۔ بیسویں صدی میں19کروڑکے لگ بھگ انسان جنگوں کی بھینٹ چڑھ گئے۔اقوام متحدہ وجودمیں آئی بھی توخونریزی نہ روک سکی۔اب توامریکانے کسی آزادملک پرحملہ آورہونے کیلئے جھوٹے سچے پرمٹ کی روایت بھی ختم کردی ہے اور ”حفظِ ما تقدم“کانیافلسفہ تخلیق کیاہے،گزشتہ صدی کے اختتام پرجولائی1998ءمیں اقوام متحدہ کے120/رکن ممالک ہیگ میں جمع ہوئے۔انہوں نے جینواکنونشن کے ضابطوں کوزیادہ موثربنانے اور جنگی جرائم کے مرتکب فوجیوں کوسزادینے کیلئے انٹرنیشنل کریمنل کورٹ کے چارٹرکی منظوری دی۔اس عدالت کوعملاًوجودمیں آئے ہوئے22 سال ہونے کوہیں لیکن امریکا کی بدمستیاں جاری ہیں۔اس نے اس عدالت کے خلاف سب سے زیادہ واویلاکیااورکہا”ہماری فوج تودنیاکے ایک سو ممالک میں موجود ہے، ہمیں سیاسی وجوہ کی بناءپراس عدالت میں گھسیٹاجاتارہے گا۔” عالمی رائے عامہ کومطمئن کرنے کیلئے صدرکلنٹن نے جاتے جاتے اس چارٹرپردستخط توکر دیئے لیکن قصرسفیدمیں قدم رکھتے ہی بش نے اپنے فرعونی اختیارات استعمال کرتے ہوئے اس کی توثیق سے انکارکردیااوراوباماکے بعدٹرمپ بھی انہی پالیسی پرکاربندہیں۔اس عدالت کوغیرموثربنانے کیلئے امریکانے دنیاکے89ممالک سے معاہدہ کرلیاہے کہ اگر کوئی امریکی فوجی یاسویلین انسانی حقوق کی خلاف ورزی اور جنگی جرائم میں ملوث پایاگیاتو اسے امریکاکے حوالے کردیاجائے گا۔امریکانے قانون بنارکھاہےکہ جوملک اس نوع کامعاہدہ کرنے سے انکاری ہو، اس کی امدادروکی جاسکتی ہے۔ احتیاط مزید کے طورپر امریکانے2002ءمیں سلامتی کونسل کی ایک قراردادکے ذریعے اپنے آپ کوایک سال کیلئے اس عدالت سے مستثنیٰ قرار دلوایا،جولائی2003ءمیں اس میں مزیدایک سال کی توسیع کردی گئی اوراس کے بعداب تک ہرسال امریکااستثنیٰ کاحق دارٹھہرتاہے۔ ادھرامریکاکالے پالک اسرائیل جب چاہے،غزہ میں بیگناہ فلسطینیوں کاخون بہاناشروع کردیتاہے اوراس کے ایک اورہم آغوش نشیں بھارت نے 5/اگست2019ء کواقوام متحدہ کی تمام قراردادوں اورخوداپنے آئین کے پرخچے آڑاتے ہوئے کشمیریوں کوکچلنے کا پروگرام شروع کرتے ہوئے کرفیونافذکرکے اسے دنیاکی سب سے بڑی جیل میں منتقل کردیاہے۔ مقبوضہ کشمیر میں کئی ہزارگمشدہ افرادکی اجتماعی قبروں کاانکشاف ہواجس کی باز گشت عالمی پریس میں بھی سنائی دی گئی،مقبوضہ کشمیرمیں ظلم و ستم کابازارگرم ہے،کرفیولگاکرکشمیریوں کوگھروں میں قیدکردیاگیاہے۔کشمیری پہلے ہی برسوں کی خانہ جنگی کی وجہ سے بھوک ومفلسی کاشکارہیں اوربھارتی بنیاءیہ سمجھتاہے کہ معاشی طورپرکشمیریوں کوتباہ کرکے ان کوحقِ خودارادیت کے نعرے سے دستبردارہونے پرمجبورکردے گا،ان کے بعض لیڈروں کوخریدکر کشمیریوں کی جدوجہدآزادی کو ہمیشہ کیلئے ختم کردے گالیکن بھارتی بنئے کی تمام مکاریاں اورچالبازیاں اب تک ناکام ہو گئیں ہیں۔ قصرسفیدکے فرعون ٹرمپ نے تواسرائیلی کاروائیوں کومبنی برحق قراردے رکھاہے اورمودی کوبھی بہترین دوست قرار دیکر تازہ خراج پیش کر چکا ہے اورامریکی دوغلے پن کوبے نقاب کردیاہے اوریہ دکھادیاکہ خودکومہذب کہنے والوں کے ہاں کتوں کوتوفیملی ممبرکادرجہ حاصل ہے مگرکسی جیتی جاگتی انسانی جان کی کوئی قدروقیمت نہیں!لیکن کسی سے کیاگلہ، مراکش سے انڈونیشیاتک ایک سناٹے کاراج ہے۔بڑے بڑے بادشاہ،صف شکن سورمااورعالی قدررہنماخاموش ہیں۔حرفِ مذمت تودورکی بات ہے،سفاک وظالم کوگھربلاکرملک کے سب سے بڑے اعزازسے نوازکرکشمیرمیں جاری کربلاکے جرائم میں مودی کاساتھ دیکراپنی عاقبت تباہ بربادکرلی۔خونِ مسلم کی ارزانی پردوآنسو بہانے والاکوئی نہیں،آخرکون آنسوبہائے؟ سب کی آنکھیں تو(قصرسفید)کی بارگاہِ نازپرلگی ہوئی ہیں اورجب کوئی سواری وہاں سے ادھرکارخ کرتی ہے توقالینوں کا کاروبار چمک اٹھتاہے اور پھولوں کی دوکانیں خالی ہوجاتی ہیں آج تمہاری خونخواری پرحیرت ہے حیوانوں کو تم توکل تہذیب سکھانے نکلے تھے انسانوں کو کیساشوق چرایاتم کوشہروں کی بربادی کا جگہ جگہ آبادکیاہے تم نے قبرستانوں کو اتنے بھی سفاک منافق دنیانے کب دیکھے تھے کتوں کامنہ چومنے والے قتل کریں انسانوں کو	Politics Articles	آخر کون آنسو بہائے؟
ملک کے جس شعبہ ء زندگی پر بھی نظر ڈالیں سامنے ایک مافیا دانت نکالے کھڑا نظرآئے گا ، 70سالوں سے عوام کو سہانے سپنے دکھانے والے حکمرانوں کے دعوے اور وعدے اپنی جگہ تاہم اس حقیقت کو جھٹلانا ممکن نہیں کہ ہمارے ملک صحت جیسی بنیادی سہولیات کی شدید کمی ہے ، چند فی صد سرمایہ داروں کو چھوڑ کر درمیانہ اور نچلا طبقہ پوری طرح علاج سے محروم رہتا ہے اور اپنے محدود وسائل میں زندگی کی جنگ لڑتا ہواوقت سے پہلے چارپائی پر گر جاتا ہے ، مہنگے پرائیویٹ علاج کا خرچہ برداشت کرنے کی سکت نہ رکھنے والے عام آدمی کے ساتھ سرکاری اسپتالوں میں عوام کے ساتھ غیر انسانی سلوک جھڑکیاں اور عملے کی بدکلامی معمول ہے لیکن اس سے قطع نظر غریب کے لئے یہی بات باعث اطمینان ہوتی ہے کہ اسے کسی رکن اسمبلی کے منشی سے بے عزت ہونے کے بعد اسکی سفارش پراسپتال میں داخلہ تو مل گیا ہے، وہ اپنی عزت نفس مجروح ہونے کاماتم بھی نہیں کرتا ، سرکاری اسپتالوں پر مریضوں کا بے تحاشہ بوجھ ایک حقیقت ہے ایک بیڈ پر 2مریضوں کی بجائے اب 3 مریض لٹانا عام بات ہے ،بھاری تنخواہیں اور مراعات لینے والے پروفیسرز ، سرجن دیگر داکٹرزاور پیرا میڈیکل سٹاف کی موجودگی جو عوام کو کروڑوں روپے ماہانہ میں پڑتی ہے ، گوجرانوالہ کے ڈی ایچ کیو اسپتال میں آپریشن تھیٹرز کی کمی کے باعث مریضوں کو لمبی تاریخیں سابقہ دور میں بھی دی جاتی تھیں اور یہ سلسلہ اب بھی جاری ہے ، ، مریضوں کو ادویات کی بھاری مقدار میسر تھی مگر اب دوائی غائب ہوچکی ہے، اسپتال کے ٹراما سنٹر میں لائے گئے کسی مریض کے پاس اگر سفارش نہیں تو وہ لاوارثوں کی طرح پڑا کراہتا رہتا ہے اور زخمیوں کو آنکھ بھر کر کوئی دیکھنے کو بھی تیار نہیں ہوتا ، اسپتال میں بعض این جی اوز کے مہنگے داموں ٹیسٹ کی بھی شکایات ملنے لگی ہیں ملک بھر میں سرکار کے اسپتالوں کا یہی حال ہے ،صحت کی سہولیات ہمارے ملک میں انتہائی مہنگی ہیں سرکار کے دعوؤں کے باوجود ہزاروں افرادصحت کی مطلوبہ سہولیات میسر نہ ہونے کے باعث انتقال کر جاتے ہیں ، فری ڈیلیوری کے چکر میں سرکار کے اسپتال سے خواتین ہیپاٹائیٹس کی مریض بن کر گھر جاتی ہیں ، اچھے لوگ ہر جگہ موجود ہوتے ہیں مگر افسوس کہ ڈاکٹرز کی اکثریت نے اس مسیحائی کے مقدس پیشے کو مکروہ دھندے کی شکل دے کر ادویہ ساز کمپنیوں کی دلالی قبول کی ہوئی ہے، ادویہ ساز کمپنیوں کے نمائندے داکٹرز کو ہر روز نئی نئی مراعات کی پیشکش کے ساتھ اپنی مہنگی دوایاں تجویز کرنے کا کام سونپ کر جاتے ہیں ،جس کے بعد یہ ڈاکٹرز مہنگی ترین دوایاں مریضوں کو تجویز کرتے اور مخصوص سٹور سے خریدنے کی ترغیب دیتے ہیں ،اس پر مزید ستم کہ یہ مکرو ہ دھندہ انسانیت سے ہمدردی اور خدمت کے نام پر کیا جاتا ہے حکومتیں بدلتی ہیں نئے نعرے وجود میں آتے ہیں لیکن علاج کے لئے دربدر بھٹکتے غریب عوام کے نصیب نہیں بدلتے ، حکومتوں کے ایوان عوام کے نام پر سجتے ہیں ،طاقتور لوگ گریب پروری کا دکھاوا کر کیاپنے پیسے اور اثرورسوخ سے اراکین اسمبلی ،وزیر بنتے ہیں مگرکامیابی کے بعد عوام سے چھپنے لگ جاتے ہیں، وزراء بڑے بڑے قافلے لے کر ان اسپتالوں میں کبھی کبھار صرف تصاویربنوانے آتے ہیں اس وقت جب وزیر کسی غریب کے ساتھ تصویر بنواتا ہے اس غریب کی اہمیت صرف چند لمحوں کے لئے بڑھ جاتی ہے،سیاسی مافیا عوام کو انکے حال پر چھوڑ کر مطمیئن رہتا ہے ، سرکار کے ڈرگ انسپکٹرز عطائیوں اور میڈیکل سٹورز سے منتھلیاں وصول کر کے رفو چکر ہوجاتے ہیں جسکے بعد ہر فکر سے آزاد ہو کر نشہ آورممنوعہ ادویات ہی نہیں، صحت برباد کرنے والی جنسی ادویات سمیت بے شمارممنوعہ ادویات کابغیر کسی نسخے کے سر عام اور پوری آزادی کے ساتھ کاروبار کیا جاتا ہے ،ہزاروں لوگ ہر روز شیشی(سیرپ) نشہ کے لئے ان میڈیکل سٹورز کے محتاج ہیں ،دوائی مافیا اور مہنگائی مافیا مل کر عوام کو دس دس ہاتھوں سے لوٹتے ہیں،ملک میں کوئی چیز سرکاری نرخ پر دستیاب نہیں ، مشکلات سے بلبلاتے اور مہنگائی کے ہاتھوں مجبور و بے بس کو دیکھ کر عوام یوں لگتا ہے کہ عام انسانوں کا جہاں اور جبکہ حکمرانوں کا جہاں اورہے، حکمرانوں کو ہر طرف دودھ اورشہد کی نہریں نظر آرہی ہیں جبکہ غریبوں کے چولہے گیس کے بل بھر کر بھی ٹھنڈے ہیں ، حکمرانوں کو لائنوں میں لگے عوام کی حالت پر ترس نہیں آتا، جس ملک میں عام لوگ سرکاری اسپتال میں کتے کے کاٹے کی ویکسین نہ ملنے سے مرجائیں وہاں کے حکمرانوں کو شرم سے ڈوب مرنا چاہئے مگر انکے پاس شرم ہی دستیاب نہ ہو تو حکمران کیا کریں۔	Politics Articles	عوام کا جہاں اور ہے حکمرانوں کا جہاں اور
 حج اسلام کا ایک عظیم رکن اور پوری امت کے لیے ہمہ گیر عبادت ہے۔ حج ادا کرنے والے اہل ایمان رنگ ونسل، قبائل و برادریوں سے بالا تر ہو کر، دنیاوی ظاہری زیب وزینت کو چھوڑ کر ایک طرز کے احرام میں ملبوس ہوکر یہ اقرار کرتے ہیں کہ ’’ اے اﷲ حاضر ہوں ، میرے اﷲ میں حاضر ہوں ، حاضر ہوں ، تیرا کوئی شریک نہیں ،میں حاضر ہوں۔یقینا تعریف سب تیرے ہی لیے ہے ، نعمت سب تیری ہی ہے اور ساری بادشاہی تیری ہے تیرا کوئی شریک نہیں‘‘۔ حجاج کرام حضور اکرم صلی اﷲ علیہ وسلم کے بتائے ہوئے طریقے کے مطابق وارفتگی اور دیوانگی سے حج کی ادائیگی کرکے اپنا تعلق حضرت ابراہیم علیہ السلام اور حضرت اسماعیل علیہ السلام کی عظیم قربانیوں کے ساتھ جوڑتے ہیں۔یہی وجہ ہے کہ صاحب ثروت ہی نہیں ہر اہل ایمان اپنے سینے میں حج بیت اﷲ اور در مصطفی صلی اﷲ علیہ وسلم کے دیدار کی تڑپ رکھتا ہے ، مگر پاکستان میں روز بروز بڑھتی مہنگائی نے غریب پاکستانیوں کے لیے اس عظیم سعادت کو بہت مشکل بنا دیا ہے۔ وزارت حج ومذہبی امور نے اس سال سرکاری سکیم کے تحت حج پر جانے والوں کے لیے حج پیکج میں1لاکھ15ہزار روپے کا اضافہ کردیا ہے جس کے بعد 2020ء میں حج پر جانے کے خواہش مند حجاج کرا م کو مجموعی طور پر5لاکھ50ہزار روپے جمع کروانا ہونگے۔ گزشتہ دنوں سیکرٹری وزارت مذہبی امور مشتاق بھرانہ نے سینیٹ کی قائمہ کمیٹی برائے مذہبی امور کے اجلاس میں بتایا کہ سال 2020 ء کے دوران ایک لاکھ 79 ہزار عازمین ہی حج کی سعادت حاصل کرسکیں گے۔ اور سال2020 ء کے لیے حج پیکج میں ایک لاکھ 15ہزار روپے کا اضافہ کیاجارہا ہے ، اس طرح نارتھ ریجن کا حج پیکج 5 لاکھ 50 ہزار روپے تک ہوگا جب کہ ساوتھ ریجن کا پیکج5 لاکھ 45 ہزار روپے ہوگا۔اس پر چیئرمین قائمہ کمیٹی مولانا عبدالغفور حیدری نے پوچھا کہ آپ کہتے ہیں ڈالر کی قیمت میں اضافہ ہوا، اس وجہ سے حج پیکج بڑھا ہے ؟ اس پر سیکرٹری مذہبی امور نے جواب دیا کہ اس سال روپے کی قدر میں گراوٹ اور ایئر لائنز کے کرایوں میں اضافے کی وجہ سے حج پیکچ میں اضافہ کرنا پڑا۔ گزشتہ سال حاجیوں سے 4لاکھ33 ہزار روپے تک وصول کئے گئے اور جو پیسے بچ گئے ، ہر حاجی کو واپس کردیے گئے ، اس طرح حجاج کرام کو تقریبا ً5 ارب روپے واپس کیے گئے ، ایک شرح کے مطابق 37 ہزار روپے فی حاجی واپس کئے اور کچھ کو60 ہزار فی کس تک بھی واپس کئے گئے ۔ پی ٹی آئی کی حکومت میں جاری مہنگائی کے سونامی اور معاشی بدحالی ،ڈ الر ،ریال کی قیمتوں میں مسلسل اضافے اور روپے کی قدر میں کمی کی وجہ سے گزشتہ دوسالوں سے حج اخراجات میں ہوشربا اضافہ ہورہاہے۔ یہاں واضح رہے کہ حج 2018ء میں سرکاری سکیم کے تحت اخراجات 2 لاکھ 80 ہزار روپے سے 2 لاکھ 92 ہزار روپے تک تھے ،اس طرح گزشتہ دوسالوں کے دوران حج اخراجات تقریباً ڈبل ہوچکے ہیں۔ جبکہ گزشتہ سال دسمبر میں قومی اسمبلی کے اجلاس میں وزارت مذہبی امور نے اعتراف کیا تھا کہ’’ عازمین حج کی جانب سے بینکوں میں جمع کروائی گئی رقوم پروزارت سود وبھی حاصل کرتی ہے اور گزشتہ5سالوں میں1 ارب روپے سے زائد کا سود حاصل ہوا ہے جو کہ حجاج کرام کی ادیات اور دیگرامور پر خرچ کیا گیا‘‘۔ بلاشبہ حج ایک مقدس عبادت اور اسلام کا بنیادی فریضہ ہے، جبکہ اسلام میں سود کی بھرپور ممانعت ہے بلکہ یہاں تک کہ سود لینا دینا اﷲ باری تعالیٰ سے جنگ کے مترادف قرار دیا گیا ہے۔ وفاقی حکومت کی جانب سے سود سے متعلق تحریری بیان پر عوام میں شدید تشویش پائی جاتی ہے اور عوامی حلقوں کی جانب سے مطالبہ کیا جارہا ہے کہ اس سال حج درخواستوں کی وصولی ماہ رمضان المبارک میں کی جائے تاکہ سودی لعنت کا قلع قمع ہوسکے۔ بلاشبہ حج اس لحاظ سے بڑی نمایاں عبادت ہے کہ یہ بیک وقت روحانی، مالی اور بدنی تینوں پہلوؤں پر مشتمل ہے، یہ خصوصیت کسی دوسری عبادت کو حاصل نہیں ۔ کسی بھی مسلمان کے سفر حج کا مقصد ایک فرض کو ادا کرنا ، اپنے ربّ کو راضی کرنا، گناہوں کی معافی مانگنا ، اپنے نفس کو پاک کرنا اور اب تک کی زندگی میں کئے جانے والے اعمال پر توبہ کرکے باقی عمر اسلامی احکامات کے مطابق گزارنے کا عزم کرنا ہوتا ہے۔ مگر صد افسوس کہ حکومتیں اس مقدس فریضے کی مد میں وصول کی گئی رقم پر بھی سود لیتی رہی ہیں ۔ اورگزشتہ دور حکومتوں میں حج سہولیات کے نام پر بھی حکومتی شخصیات نے کرپشن کے ریکارڈ بنا کر اور حجاج کرام کو مشکلات سے دوچار کرکے کرپشن کی بدترین مثالیں قائم کی ہیں ۔ موجودہ دور حکومت میں بھی وزارت مذہبی امور کی جانب سے حج2020 ء اخراجات میں ہوشربا اضافہ کرکے غریب اور متوسط طبقے کے پاکستا نیوں کے لیے مشکلات پیدا کی جارہی ہیں ۔ جبکہ ضروری تھا کہ بھر پور کوشش سے حج اخراجات میں کمی لائی جاتی تاکہ سینے میں اﷲ تعالیٰ کے گھر اور در مصطفی صلی اﷲ علیہ وسلم کے دیدار کی تڑپ رکھنے والے غریب پاکستانی بھی حج کی سعادت سے محروم نہ رہتے اور فریضہ حج ادا کرسکتے ۔ موجودہ حالات متقاضی ہیں کہ حکومت بڑھتی مہنگائی پر قابو پانے کے لیے اقدامات کرے اور حج اخراجات میں حالیہ اضافہ واپس لیا جائے۔	Politics Articles	حج اخراجات میں مزید اضافہ
آج پھر نا جانے عمران خان کو کیا سوجھی کہ جرمن ٹی وی کا خصوصی نمائندہ اس سے انٹر ویو لینے پہنچا مسئلہ کشمیر کے حل کی بابت دریافت کیا تو عمران خان نے انوکھا موقف دیا جو میرے دل کی ترجمانی تو ضرورکرتا ہے لیکن کیا وہ ریاست پاکستان کو قبول ہو گا یہ سوالیہ نشان ہے؟ عمران خان نے کہا کشمیریوں نے یہ فیصلہ کرنا ہے کہ وہ آزاد رہنا چاہتے ہیں یا پاکستان سے ملیں گے ۔ آزادی کی بات کسی پاکستانی حکمران سے انوکھی لگتی ہے ۔ پاکستانی حکمرانوں نے ہمیشہ جب کشمیریوں کے حق خودارادیت کی بات کی تو اس کا ایک ہی مطلب رہا کہ کشمیری ہندوستان سے الگ ہو کر پاکستان کا حصہ بنیں اسی لیے پاکستانی ریاست 5جنوری کو یوم حق خودارادیت مناتے ہیں۔ اس دن کی قرار داد میں کشمیریوں نے پاکستان یا بھارت کسی ایک کے ساتھ ملنا ہے ۔ آزادی کا آپشن اس میں شامل نہیں ۔ ایسے میں جب پاکستانی حکمران آزادی کی بات کر گیا تو مجھے یہ بات انوکھی ضرور لگتی ہے لیکن میرا وجدان کہتا ہے کہ مقبول بٹ کی قربانی رنگ لانے والی ہے۔ ہم جوبچپن سے ایک بات سنتے آ رہے ہیں کہ ہمارے وطن کا ایک حصہ بھارت کے قبضہ میں ہے اب کی با ر جب 5اگست سے جاری بھا رت کے مسلط کردہ کرفیو کے بعد مادر وطن کے بیس کیمپ کہلانے والے آزاد کشمیر میں حکومت اور سیاسی قیادت خاموش ہے ۔لوگ کسی معرکہ کو بے تا ب ہیں ، مجھے یہ برسوں کا موقف جھوٹ ثابت ہوتے دیکھائی دیا عید کے دن غاصب بھارتی افواج نے قربانی نہیں ہونے دی کرفیو میں اب تک کتنے لوگوں کو شہید کیا گیا کتنی معصوم خواتین کو لہومیں رلایا گیا بچوں کو گولیاں ماری گئی ظلم کی انتہا ء ہو گئی یہ کسی ایجنسی کا پلان نہیں تھا نہ کو ئی پراکسی وار۔۔۔ لداخ جموں اور وادی کے سارے ہی حق پرست بزرگوں جوانوں ماوں اور بہنوں کی استقامت پر ناز ہے لیکن شہید حکمت ڈاکٹر عبد الاحد گرو کی سرزمین صورہ کے بچوں نے مرد و زن سے مل کر جو مزاحمتی کردار نبھا رکھا ہے اس کی تعریف کے لیے میرے پاس الفاظ ہی نہیں یہ اس تحریک کا تسلسل ہے جس کا آغاز 11فروری1984ء کو مقبول بٹ نے پھا نسی چڑھ کر کیا ورنہ بر صغیر کی تقسیم کے بعد اس پار کے کشمیری خود کو پاکستانی اور اُس پار کے ہندوستانی سمجھ کر چپ ہو بیٹھے تھے لیڈر شپ مصلحت کا شکار تھی۔مقبول بٹ امام حریت بنا فدائی حملے کرنے والے نوجوان عادل ڈار کو جب بھارتی فوج نے تشدد کا نشانہ بنایا انہیں فرعونیت کا سامنہ کر نا پڑا تو کچھ روز بعدعادل ڈار کے دماغ میں انتقام اتر آیا اس نے وہی راستہ اختیار کیا جو اس کے قبیلے کے مجاہد اول اشفاق مجید وانی نے اختیار کیا تھا دولت مند گھرانے اور تعلیم کو چھوڑ کر بندو ق اٹھا لی آزاد ی کا ایک ہی ڈھنگ گوریلا جنگ گوریلا جنگ !کے تصور کے تحت میدان میں اتر آیا اس نے پر امن راستہ کے بجائے وہ راستہ اپنایا جو مقبول بٹ نے اسے دیکھا یا تھا سارا کشمیر ثابت کر چکا کہ بھارت کے خلاف عوامی مسلح جدوجہد ہی واحد حل ہے آزاد ی پسند اور پاکستان نواز کیا بھار ت نواز انجنئیر رشید بھی میدان میں اتر آیا تو پی ڈی پی کی قائدسابق وزیر اعلی محبو بہ مفتی اور نیا بھارتی مہرہ شاہ فیصل بھی شیخ خاندان کے ساتھ بھارتی مظالم پر احتجاج کرکے اپنے آقا بھارت کی جیلوں میں چلے گئے سجاد لون کو گرفتاری کے بعد شرم آئی ہو گی کہ ان کے Father In Lawے پوری زندگی جو جد وجہد کی کیا اس کا یہی حاصل ہے کیا اُس کے باپ کے خون کی یہی قیمت تھی۔ ؟آزاد حکومت کی بے حسی بلکہ بے بسی وزیراعظم کے بلند دعوں کے بعدآزاد کشمیر کے لوگوں کو بے یار ومددگار چھوڑ کر امریکہ چلے جاناصدر مسعود خان کا خطے میں موجود ہو نے کے بجائے اسلام آباد بیٹھ کر بھڑکیں لگاناکشمیر کی تمام سیاسی جماعتوں کی خاموشی اور جہاد کے دعوے داروں کا چپ رہ کر یہ ثابت کرگیاکہ وہ کرائے کے سپاہی ہیں یہ بھی کہ خود کو جہادی کہلوانے والے جنہوں نے بشارت عبا سی اور عامر حفیظ سے لے کر قاری وحید نور تک جنت کی بشارت دے کر قربان کروا کر اب کہہ رہے ہیں ’’اجازت‘‘ نہیں مل رہی ۔ حالانکہ قران کی وہ آیت اپنی جگہ ا ب کرفیو کے نفاذ اور 35Aکے خاتمے کے بعد اور زیادہ دعوت دے رہی ہے کہ’’ کیوں نہیں نکلتے ان کے لیے جن کو کمزور سمجھ کر دبا لیا گیا ہے‘‘ ہزاروں شہید کرو اکر اب موقف اپنایا ہے کہ حکومت سیز فائر لائن توڑنے کا اعلان کرے حکومت جہاد کا اعلان کرے، کیا وہ بتا سکتے ہیں کہ جہاد کے نام پر 30برس میں جو قربان کروائے اس کی اجازت کس سے لی تھی؟ اس پار وہ کشمیر جس کے بارے میں یہ کہا جارہا ہے کہ وہ غلام اور جھوٹا دعوی ہے کہ ہم آزاد ہیں پھر یہاں مکمل خاموشی ثابت کررہی ہے کہ ایسا نہیں بلکہ ہم بھی غلام ہی ہیں ۔ پاکستان کی سیاسی جماعتوں کی شاخوں سے توگلہ اس لیے نہیں کہ وہ پارٹیاں نہیں برانچیں ہیں ۔لیکن وہ جن کی شناخت ہی کشمیر تھا ،ریاستی کہلاتے تھے وہ خاموش تماشائی کا کردار ادا کرتے رہے ہیں جن سے قوم کو امید تھی وہ قوم پرست ہیں وہ مصلحت پسند نکل آئے اور ریاستی تشخص کے دعوے دار جو اقتدار کی خاطر روایتی سیا ست کر رہے ہیں اب کی بار سنہری موقع تھا کہ وہ جو اس کشمیر گلگت بلتستان اور بھارتی مقبو ضہ کشمیر کو ایک سمجھتے ہیں وہ میدان میں اترآتے جگہ جگہ دھرنے دیتے مظاہرے کرتے دنیا کو بتاتے کہ اس وقت اصل ایشوء بھارتی مقبوضہ کشمیر میں کرفیو کا نفاذ ہے ۔ وہا ں کے ہم وطن بھائیوں کو بے گانگی کا احساس نہ ہونے دیتے لیکن افسوس کہ قائد تحریک امان صاحب کی رحلت کے بعد کوئی دماغ ہی نہیں جو بڑی سوچ سوچ سکے ۔آج مجھے JKNSFکا قائد گل نواز بٹ پھر یاد آ تا ہے 90کی دہائی میں جب بھارتی مقبوضہ کشمیر میں طوفان برپا تھا آزاد کشمیر خاموش تھا وہاں لہو کے دریا بہہ رہے تھے یہاں بیس کیمپ میں خاموشی تھی تب گل نواز بٹ نے یہ فیصلہ کیا تھاکہ سیز فائر لائن کو روندا جائے کھبی تاریخ میں یہ منحوس لکیر نہیں روندی گئی تھی نہ پھر اب تک روندی گئی 11فروری سن نوے کو مظفرآباد چکوٹھی سے یہ خونی لکیر پاوں تلے روندی گئی لیاقت اعوان ،فرخ قریشی ، سجاد انجم بھارتی فوجیوں کی گولیوں کے آگے شہید ہوئے بھارتی فوجی بینکر خالی کر گئے ایک نوجوان مصبیح الرحمن نے بھارتی مورچوں پر این ایس ایف کا پر چم لہرایا وہ زخمی نوجوان علاج کے لیے بر طانیہ لے جا یا گیا وہاں آزاد کشمیر کے اس وقت کے حکمران سکند ر حیات نے اس سے پیش کش کی کہ وہ اس اقدام کو مسلم کانفرنس سے منسوب کرے، مگر سکندر حیات کو یہ اندازہ نہ تھا کہ ایسی پیش کش مسلم کانفرنس کے سپریم ہیڈ مرحوم عبد القیوم صاحب نے بھی گنگا ہائی جیکنگ کے وقت مقبول بٹ کو بھی کی تھی نہ مقبول بٹ نے مانی تھی نہ ان کے پیروکار نے مانی جے کے این ایس ایف کے اس اقدام سے بھارتی مقبوضہ کشمیر کے لوگوں میں باور ہوا تھاکہ اس پار کے لوگ اُس پار کے لوگوں کو اپنے جسم کا حصہ سمجھتے ہیں گل نواز بٹ دس سال قبل زلزلہ میں شہید ہو چلا اب کوئی اور گل نواز بٹ نہیں جے کے این ایس ایف میں بھی اب وہ سوچ نہیں نہ وہ جذبہ لبریشن فرنٹ کی بھی پالیسیاں اب زرا اور ہو گئی ہیں بھارت کے زیر قبضہ خطے میں موجود جے کے ایل ایف کے سب سے بڑے دھڑے کے قائد یاسین ملک کئی مہینوں سے تہاڑ جیل دہلی کی کال کوٹھڑی میں تنہائی میں قید ہیں ۔ اُن کی رہائی کے لیے خود اُن کی پارٹی کوئی فیصلہ کن احتجاج نہ کرسکی۔ حتیٰ کہ لبریشن فرنٹ کے پلیٹ فارم سے یاسین ملک کے رہائی کے لیے جب وہاں ایک جلوس تک نہ نکلا ۔ تو بھارت کو شہہ ملی کہ وہ 35Aختم کردے۔ یاسین ملک کے متحدہ مزاحمتی قیادت والے فورم جے کے آر ایل میں شامل دیگر دونوں اتحادی علی گیلانی اور میر واعظ عمر فاروق ،بھی یاسین ملک کی گرفتاری کے خلاف لوگوں کو سٹرکوں پر نکال نہ سکے۔ روا یتی سیاسی جماعتوں کی طرح قوم پرست بھی بے حسی اور بے ضمیری میں آ گے نکل گئے ہیں بھارتی مقبو ضہ کشمیر کے لوگوں میں اس پار کی قیادت نے ویسے ہی دوریاں سامنے لائی جیسے 2010کی پُر من تحریک میں کشمیر کے لوگوں کے ساتھ ہم نے بے وفائی برتی تھی تب عید کے دن بھی وہاں سری نگر میں خواتین سڑکوں پر نکل آئی تھی ہم اب بھی خاموش ہیں یہ بے ضمیری اور بے حسی اور لا تعلقی ہمارے اس دعوے کو جھوٹ ثابت کر رہی ہے کہ ہم ایک ہیں لیکن اس کا مطلب یہ نہیں کہ خاموشی کا سکوت جدایوں میں بدل جائے گا کوئی اٹھے گا اور گل نواز بٹ کی طرح پھر ثابت کرئے گا کہ ہم ایک ہیں کاش 05اگست کو جب میرے وطن کے دوسرے حصے میں کرفیو لگایا گیاخصوصی حیثیت ختم کر کے بھارتی شہریوں کو جموں وادی لداخ میں زمیں خریدنے کا حق دیا گیا بھارت کے ایک وزیر اعلی نے یہ کہہ کر غیرت اچھالی کہ کشمیر کی خوبصورت لڑ کیوں سے بھارتی شادی کریں ایسے میں جموں کشمیر کے سکھوں ،ڈوگروں ،پنڈتوں نے اجتماعی یاداشت بھارتی حکمرانوں اور عدلیہ کو ارسال کی کہ کشمیر کے ساتھ مودی کا نیا فیصلہ قبول نہیں دہلی میں قیام کشمیری سکھوں نے مسلمان طالبات کو محفوظ طریقے سے وادی پہنچایا تو جموں و کرگل میں بھی نہ صرف وادی کی طرح کرفیو اور دفعہ 144نافذ ہے بلکہ وہاں کے لوگ بھی سڑکوں پر نکلے کہ ہم ریاست جموں کشمیر کا حصہ ہیں ،وحدت کشمیرکا70سال بعد ثبوت سامنے آیا ۔ مقبول بٹ کے نام لیوا اس مو قع پر سیز فائر لائن کو پاوں تلے روندتے ہوئے بھارتی مقبوضہ کشمیر میں داخل ہوتے اگر جانیں جاتی پار والے وفا پرست لکھتے گرفتاریاں ہوتیں تو ثابت ہوتا کہ آزاد کشمیر آزاد نہیں لیکن ہم نے اپنی بے حسی سے اپنے آپ کو جھوٹا ثابت کر دیکھایا ۔یہ جنگ مہینوں سے بھی آگے نکل گئی اب کے بار کرفیو لگا کر بعض علاقوں میں لوگوں کو نماز عید سے بھی روک دیا گیا اس وقت تک بلا گنتی کشمیری اس نئی جنگ میں جانیں قربان کر بیٹھے سات سو سے زائد بینائی لٹا بیٹھے چھرے والی بندوق کے بجائے اب مرچ والی آنسو گیس استعمال کی جا رہی ہے عالمی دنیا خاموش ہے ترکی میں ترکی اور کشمیر کے پرچم اٹھا کر ترکی کے لوگوں نے کشمیریوں کے حق میں مظاہرے کئے نیوزی لینڈ ایران بنگلہ دیش پاکستان برطانیہ آسٹریلیا حتی کہ بھارت سمیت کئی ملکوں میں پہلی بار کشمیریوں کے حق بھرپور آواز اُٹھ رہی ہے لیکن کشمیری حریت پسند اس کو اپنے حق میں استعمال نہ کروا سکے 89میں بے نظیر حکومت کے وقت بھارتی وزیر اعظم راجیو گاندھی جب سار ک کانفرنس میں اسلام آباد آئے تو کشمیر کے نام والے بورڈ تک اتروائے گئے تب اس وقت کے JKNSFکے صدر سردار آفتاب (مرحوم) کی قیادت میں دفعہ144کی خلاف ورزی کر کے اسلام آباد کو ہلانے والا احتجاج ہوا کئی دن یہ حق پرست اڈیالا جیل میں بند رہے اب کی بار کسی میں یہ جرات نہیں ہو ئی حتیٰ کہ ہند کو فتح کرنے کے دعوے دار بھارتی سفارت خانے کے سامنے ہی اسلام آباد میں احتجاج کر لیتے امریکہ پھر کہہ اٹھا کہ پاکستان بھارت کے ساتھ مل کروہ بطور ثالث مسئلہ کشمیر حل کروائے گا۔کسی کشمیری سیاسی گرو ہ کی طرف سے اب کے بار واضح موقف نہ آنے سوال پیدا ہو رہے ہیں آزادی پسند طبقے نے پیپلز نیشنل الائنس کا قیام عمل میں لا کر ہزاروں افراد کے ساتھ ریاست جموں کشمیر چھوڑ دو تحریک کا جو آغاز کیا ہے وہ ایک بڑی پیش رفت کا باعث بن سکتا ہے عمران خان UNO میں ہونے والے حالیہ اجلاس سے قبل جب مظفر آباد آئے تو کشمیری قیادت کو چاہیے تھا کہ وہ ان سے ملاقات میں یہ مطالبہ کرتے کہ 47کی حکو مت بحال کی جائے تاکہ گلگت بلتستان کے لو گوں کو نہ صرف ان کے حقوق ملتے بلکہ عالمی سطح پر کشمیری خود اپنا مقدمہ پیش کریں فاروق حیدر بھی تسلیم کر چکے ہیں کہ پاکستانی وزیر خا رجہ کا موقف کو ئی نہیں سنتا ایسے میں جب پاکستانی وزیر خارجہ لوگوں کے سامنے حق خود ارادیت کی بات کرتے ہیں اور پاکستان کی اسمبلی میں جا کر کشمیر بنے گا پاکستان کا نعرہ لگاتے ہیں اس دوغلے پن کے خاتمے کے ساتھ یہ بھی ضروری ہے کہ کشمیر کے نام پر پاکستان سے وفود باہر بھیجنے کا سلسلہ ترک کیا جائے ان وفود کو کشمیر کی تاریخ اور جغرافیے سے واقفی نہیں یہ وہاں جا کر اقوام متحدہ کی قراردادوں کی بات کرتے ہیں اقوام متحدہ کی قراردادیں واضح کہتی ہیں کہ پاکستان پہلے آزاد کشمیر اور جی ۔بی سے اپنا انخلاء کرے اور ہندوستان کی فوج ان علاقوں میں بھی آئے جو رائے شماری کروائے کیا ان قراردوادوں کا موقف اپنا کر پاکستان کشمیر کے ساتھ وفا دور کی بات اپنے ساتھ زیادتی نہیں کر رہا انقلابی حکومت کی بحالی کے ساتھ آزاد کشمیر کی فوج AKرجمنٹ بحال کر بھارت کے ساتھ سیز فائر لائن پر وہ تعینات کی جائے اگر ایسا ہو جائے بھارت کے پاس جموں کشمیر سے انخلا کا کوئی جواز نہ بچے اگر عمران خان اور قمر جاوید باجوہ ایسا کر گئے تو یقینا 1832 سے لیکر آج تک کی قربانیاں رنگ لے آئیں گی اور اگر اس پر عمل نہ ہو سکا تو پھر پاکستان پر بھی بہت ساری انگلیاں اٹھیں گی سلام مقبول بٹ کو جس نے یہ راستہ دیا کہ کشمیری آزاد ی کے لیے لہو بہانے کو اعزاز سمجھتے ہیں اب کشمیریوں نے ثابت کر دیکھایا کہ کشمیر ی صرف اس راستے کو صحیح سمجھتے ہیں جو مقبول بٹ نے دیکھایا تھا گئے سال چودہ فروری کو پلوامہ میں چالیس بھارتی فوجیوں کو واصل جہنم کرنے والا فداعی حملہ آور عادل ڈار تو سری نگر کا کپٹن حسین خان شہیداور گلگت کا حسن مرزا نکلا جنہوں نے وہاں خود رو تحریک کا احیا کیا ۔کپٹن حسین خان نے 1947میں پونچھ خطے میں اور حسن مرزا نے گلگت بلتستان میں عادل ڈار کی طرح اپنے وسائل سے ہتھیار خرید کر اس دور میں خود رو تحریک شروع کی تھی اب کی بار جب وہاں آزاد کشمیر کے قومی پرچم جلسوں میں اور گھروں پر لہرانا شروع کر چکے ہیں جو اس بات کا اظہار ہے کے وہ اس پار کے کشمیر کو اپنے کشمیر کے ساتھ جوڑنا چاہتے ہیں وہ اپنی شناخت اس جھنڈے کو بنا چکے ہیں ایسے میں صرف ایک ہی راستہ باقی بچتا ہے کے آر پار دونوں اطراف سے سیز فائر لائن روندنے کی کال دی جائے سفید پرچم اُٹھا کر جب شگاگو کے مزدوروں کی طرح لانگ مارچ ہو تو یقینی بات ہے دنیا اس پر توجہ دے گی اور اگر کسی بھی فوج نے امن کا یہ جھنڈااُٹھانے والوں پر گولیاں چلا کر انہیں لہو میں نہلایا تو شرکا تاریخ میں سرخرو ہو نگے اگر آزادی کے نام لیواوں کو بھی جان پیاری ہے تو پھر ایک راستہ بچتا ہے جو برسوں پہلے بابائے قوم مقبول بٹ کے دست راست ہاشم قریشی نے دیا تھا کہ ہر شہر ہر قصبے میں پر امن طور پر کشمیری قوم دھرنے دے اب ریاست میں ان دھرنوں کے ساتھ دنیا بھر سفارت خانوں کے سامنے بھی دھرنے دئیے جائیں JKLFنے بروقت ادراک کر کے 7ستمبر کو جموں سیکٹر کے علاقے تتری نوٹ ( پونچھ )پر دھرنے سے اس کی شروعات کیں اب اس تسلسل کو بڑھاتے ہو ئے ساری ریاست تک دائرہ کار پھیلانا ہو گا لداخ کرگل ،سکردو میں حا فظ حفیظ الرحمن ،نواز خان ناجی ،کرنل نادر عنایت شمالی،مہدی شاہ چکوٹھی میں راجہ فاروق حیدر لطیف اکبر ،شاہ غلام قادر بھمبر میں راجہ ذولقرنین بیر سٹر سلطان چوہدری مجید شفیق جرال طارق فاروق کھوئی رٹہ میں چوہدری یا سین مطلوب انقلابی ،رفیق نیئر ، تتری نوٹ پونچھ سیکٹر میں مسعود خان،انور خان،یعقوب خان علامہ سعید یوسف، ڈاکٹر خالد اعجاز افضل عامر الطاف ،یاسین گلشن،عبدالقیوم نیازی امجد یوسف ،صغیر چغتائی،حسن ابراہیم نجیب نقی فاروق طاہر ، طاہر انور، عابد حسین عابد ،اعجاز یوسف باغ اوڑی میں عتیق خان قمر زمان رشید ترابی،میر اکبر مشتاق مہناس ،عثمان عتیق ضیاء قمر اور نکیال میں سکندر حیات ، ملک نواز ،راجہ نصیر ، راجہ نثار ، فاروق سکندر یہ احتجاجی دھرنے دیں۔حریت کانفرنس اور جہاد کونسل کے نمائندے بھی ان کے ساتھ شامل ہوں آزادی پسندویسے ہی ان کے ساتھ شامل ہو نگے۔ یہی جڑت کا باعث ہو گا اور عملی اظہار یکجہتی بھی ہو گا اگر ایسا نہ کیا گیا تو بھارتی مقبوضہ جموں کشمیر کے لوگ مایوس ہو کر کوئی اور راستہ اپنا سکتے ہیں۔جو ایک باوقار زندگی کاحامل ان کا خطہ ہو گا لیکن ہم اہل آزاد کشمیر اورGBمکافات عمل میں شہیدوں کے ساتھ اس غداری کے باعث کرہ ارض سے اپنا وجود حرف غلط کی طرح مٹا ئیں گے فرشتوں کی مجلسوں میں ہمارا ذکر غداروں میں ہو گا تاریخ میں ہمارا لفظ تک نہ ہو گا۔ حرف آخر وزیر اعظم پاکستان عمران خان نے اقوام متحدہ میں کشمیر کے متعلق جس نئے بیانیے کو سامنے لایا تھا اور اب جرمن میڈیا کو انٹر ویو میں جو حقیقت تسلیم کی کہ کشمیریوں نے آزاد رہنا ہے یا پاکستان کا حصہ بننا ہے وہ خوش آئند ہے۔ پہلی مرتبہ کسی پاکستانی حکمران نے اقوام متحدہ کی قراردادوں "جو صرف الحاق پاکستان اور ہندوستان تک کشمیر کے مستقبل کو محدود کرتی ہیں جموں کشمیر کے لیے ان قرار دادوں میں حق آزادی کا آپشن نہیں"کہ بجائے Self Determinationکی مانگ کی ہے اور ساتھ ہی اقوام متحدہ کے اس اجلاس کے باہر کشمیریوں کے مظاہرے میں چند روز پہلے تک کشمیر بنے گا پاکستان کا نعرہ لگانے والے وزیر خارجہ پاکستان شاہ محمود قریشی نے کشمیری عوام زندہ باد کا نعرہ لگا کر نئے بیانیے کا اشارہ کر دیا۔ یہی وہ بیانیہ ہے جس پر چل کر پاکستان اور ہندوستان ایٹمی جنگ سے بچ سکتے ہیں۔ کیا ریاست پاکستان بھی عمران خان کے اس بیانیے کو قبول کرے گی جس میں جرمن میڈیا کو اپنے انٹر ویو میں عمران خان نے کہا کہ کشمیریوں نے فیصلہ کرنا ہے کہ وہ آزاد رہیں گے یا پاکستان سے ملیں گے؟ آزادی کی بات پہلے بھی نواز شریف نے کی تھی اور ایک زمانے میں بینظیر نے بھی کیا عمران خان پھر نواز شریف نے جس طرح ایران میں اپنے دور حکومت میں خودمختار کشمیر کی بات کی تجویز دی تھی لیکن پاکستان پہنچتے ہی انہیں اس تجویز کو واپس لینا پڑا تھا ریاست کے کہنے پر عمران خان پھر موقف بدل کر ایشیا کو ہولناک ایٹمی جنگ کی نذر کریں گے۔ ۔۔۔۔۔ تہمت لگا کر ماں پہ جو دشمن سے داد لے ایسے سخن فروش کو مرجانا چاہیے  	Politics Articles	عمران خان ۔۔۔۔کشمیر کی آزادی تیری منتظر
کافی دنوں بعد خوشی کی خبر پڑھنے اور سننے کو ملی جب وزیر اعظم عمران خان کی جانب سے سوا لاکھ سے زائد سرکاری آسامیوں پر بھرتی کا حکم دیا گیا وزیراعظم عمران خان نے وزارتوں کو خالی آسامیاں فوری پر کرنے کی ہدایت کردی۔رپورٹ کے مطابق گریڈ 21 اور گریڈ 22 کی 96 آسامیاں خالی ہیں، گریڈ 8 سے گریڈ 15 تک کی 41 ہزار، گریڈ ایک سے گریڈ 7 تک کی 51 ہزار جبکہ گریڈ 16 سے گریڈ 22 کی 13 ہزار421 پوسٹوں پر کوئی افسر تعینات نہیں۔ وفاقی حکومت نے ان آسامیوں کی تفصیلات اور انہیں پُر کرنے کے لیے وزارتوں کو ریڈلیٹر بھی جاری کیے تھے۔ افسوس ناک خبر یہ ہے کہ ٹرانسپیرنسی انٹرنیشنل نے دنیا کے 180 ممالک میں کرپشن سے متعلق سال 2019 کی رپورٹ جاری کردی ہے جس کے مطابق 2019 میں پاکستان میں کرپشن میں اضافہ ہوا ہے اور پاکستان کی عالمی درجہ بندی میں مزید ایک درجہ تنزلی ہوگئی۔ 2018 کے مقابلے میں 2019 کے دوران پاکستان میں کرپشن بڑھ گئی ہے، 2018کی کرپشن پرسیپشن انڈیکس میں پاکستان کا سکور 33 تھا جو 2019 میں خراب ہوکر 32 پر آگیا۔ عالمی درجہ بندی میں 3 درجہ تنزلی کے بعد پاکستان 120ویں نمبر پر پہنچ گیا ہے۔ پہلا نمبر حاصل کرنے والے ڈنمارک کا سکور بھی ایک پوائنٹ کم ہو کر 87 رہا جب کہ امریکہ، برطانیہ، فرانس اور کینیڈا کا انسداد بدعنوانی کا سکور بھی کم رہاجنوبی ایشیائی ممالک کی بھی کرپشن پرگرفت کمزورہے امریکہ کا سکور 2، برطانیہ، فرانس کا 4 اورکینیڈا کا انسداد بدعنوانی سکور 4 درجہ ہوگیا جب کہ جی7کے ترقی یافتہ ممالک بھی انسداد بدعنوانی کی کوششوں میں پھنسے ہوئے ہیں۔ جنوبی ایشیائی ممالک کی بھی کرپشن پرگرفت کمزور پڑی ہے،کرپشن پرسیپشن انڈیکس کے مطابق بھارت 41 سکور کے ساتھ 80 ویں درجے پرآگیا، بنگلا دیش اور ایران 26 سکور کیساتھ 146 ویں درجے پرپہنچ گئے جب کہ ملائیشیا نے 6 نمبرزیادہ حاصل کیے جو 53 کی سکور کیساتھ 51ویں درجے پر رہا۔ٹرانسپرینسی انٹرنیشنل نے دنیا بھر میں بڑھتی ہوئی کرپشن روکنے کے لیے اپنی سفارشات بھی دی ہیں جو درجہ ذیل ہیں۔ سیاست میں بڑے پیسے اور اثرورسوخ کو قابو کیا جائے، بجٹ اور عوامی سہولیات ذاتی مقاصد اور مفاد رکھنے والوں کے ہاتھوں میں نہ دی جائیں۔ مفادات کے تصادم اور بھرتیوں کا طریقہ تیزی سے بدلنا قابو کیا جائے۔ دنیا بھر میں کرپشن روکنے کیلئے لابیز کو ریگولیٹ کیا جائے۔ الیکٹورل ساکھ مضبوط کی جائے اور غلط تشہیر پر پابندی لگائی جائے۔ شہریوں کو با اختیار کریں، سماجی کارکن، نشاندہی کرنے والوں اور جرنلسٹ کو تحفظ دیں۔کرپشن روکنے کے لئے چیک اینڈ بینلنس اور اختیارات کو علیحدہ کیا جائے۔ جن ملکوں نے کرپشن انڈیکس میں بہتر کارکردگی کا مظاہرہ کیا ہے انہوں نے مالیات کے قواعد و ضوابط کو بھرپور طریقے سے نافذ کرنے کے ساتھ ساتھ وسیع پیمانے پر سیاسی مشاورت بھی کی اور یہی وجہ ہے کہ ایسے ملکوں کا اوسط سکور 70 رہا جبکہ جن ممالک میں نظام سرے سے ہی موجود نہیں یا انتہائی خراب ہے، ان کا اوسط سکور بالترتیب 34 اور 35 رہا۔ ٹرانسپیرنسی انٹرنیشنل کی منیجنگ ڈائریکٹر پیٹریشیا مریرا نے کہا کہ اکثر ملکوں میں کرپشن کے خلاف کوئی پیشرفت نہ ہونا مایوس کن ہے جس سے دنیا بھر میں شہریوں پر منفی اثرات مرتب ہوئے۔ ٹرانسپیرنسی انٹرنیشنل کی اس رپورٹ سے تبدیلی ،احتساب اور نئے پاکستان کے مشن پر سوالیہ نشان ہے ، ایسی سلسلے میں اگر بات کی جائے ۔ محکمہ پنجاب سوشل سکیورٹی کی تو خبر ہے کہ صرف ایک سال میں چیئرپرسن سلیکشن کمیٹی سمیت کئی اہم افسروں کی تعیناتیاں بھی مشکوک ، من پسند اور سفارشی ملازمین کی ایک سا ل میں15گریڈ سے 17گریڈ تک غیر قانونی طریقے سے ترقی،متعدد سابق ملازمین فارع، سینکڑوں سے بد ترین سلوک جاری ہے ۔ناقص کارکردگی پر برطرف ڈائریکٹرکے ’’پی اے ‘‘کے بیٹے کو15گریڈ سے 17گریڈ میں تعینات کردیا گیا ۔ درجنوں ملازمین کو ایک دن کی ڈیوٹی کرنے پر تین ،تین ماہ کی تنخواہیں جاری بھی کی گئیں۔پنجاب سوشل سکیورٹی کے سکینڈل سے بچنے کے لئے اہم شخصیات نے محکمہ کی نجکاری کے لئے حکومت کو تجویر پیش کردی۔منیب گوہر جو کہ پنجاب سوشل سکیورٹی کی ڈائریکٹر ریفارمز مس فاطمہ کے انڈر سٹینوگرافر گریڈ 15 کے طور پر کام کرتا تھا نیو ریٹینر شپ پالیسی کے تحت اس کو اسسٹنٹ گریڈ 16 میں تعینات کیا گیا،کیونکہ منیب گوہر کے والد وائس کمشنر کلثوم ثاقب کے ڈرائیور ہیں۔اسی طرح بے شمارملازمین کا ریکارڈ نامکمل ہے ۔جن کو اعلیٰ شخصیات اورافسروں کی سفارش پر تعینات کیا گیاہے ۔اگر حکومت نے اپنے فیصلوں پر نظر ثانی نہ تو آنے والے وقت میں پاکستان میں کرپشن میں اضافہ ہو گا اور کرپٹ لوگوں میں کی حوصلہ افزائی ہوگی ۔ضرورت اس امر کی ہے کہ محکموں کی نجکاری کی تجویز پیش کرنے والوں احتساب کیا جائے اور ملکی بدنامی کا باعث بننے والے عناصر کو سخت سزادی جائے۔ 	Politics Articles	تبدیلی ، احتساب ، کرپشن میں اضافہ ۔؟؟
بادی النظرایسا لگ رہا ہے کہ وزیر اعظم کے خلاف ان کی حلیف اتحادیوں کے اندرون خانہ فاروڈ بلاک گروپ نے طے کرلیا ہے کہ اگر ان کے تحفظات دور نہیں کئے گئے تو وہ حکومت کی تبدیلی کے لئے کسی بھی ’’قوت‘‘ کا ساتھ دینے سے گریز نہیں کریں گے ۔ جس طرح آٹا بحران پر حکومت پر یکدم افتاد پڑی ، گمان یہی کیا جارہا ہے کہ چار چھوٹی لیکن کنگ میکر سیاسی جماعتوں کا بیک وقت وفاقی حکومت کے خلاف احتجاج ،اتفاق نہیں ہوسکتا ، خاص طور پر پاکستان مسلم لیگ ق کے حوالے سے ذرائع سے جو خبردے رہے ہیں ، وہ ان خدشات کو تقویت دیتے ہیں کہ چوہدری برادرن کے لئے پنجاب کے وسیم اکرم پلس ٹیم کو تبدیل نہیں کیا جاتا، تو مجبوراََ وہ ایسے اتحاد کے آگے’’ سرنگوں ‘‘ہوسکتے ہیں جو ’’ عوام کے وسیع تر مفاد ‘‘ میں انتہائی ضروری خیال کیا جائے گا ۔وفاقی حکومت کو ڈیڑھ برس گذر چکا ہے ۔ معاشی صورتحال کو بہتر بنانے کے لئے حکومت اپنے تمام پتے کھیلنے کے باوجود حالات بہتر نہ بنا سکی ۔ معاشی مشکلات پر قابو پانے کے لئے تجربہ کار ٹیم ہونے کے باوجود ، انتقامی سوچ کے ساتھ سیاسی پنڈتوں نے واضح طور پر کہہ دیا ہے کہ وزیر اعظم اس وقت مافیاز کے شکنجے میں ہیں اور ان کی مرضی ہو یا نہ ہو ، مافیاز نے وزیر اعظم کو سخت و راست اقدام کرنے سے روکا ہوا ہے۔ وزیر اعظم کے اردگرد حلقے پر عالمی ذرائع ابلاغ نے بھی انگلیاں اٹھانا شروع کردیں ہیں کہ ایسا لگتا ہی نہیں ہے کہ وزیر اعظم جس ویژن کے ساتھ’’ لائے ‘‘گئے تھے ، ان کی کابینہ کامیاب کرانے میں معاونت کرے گی۔ پاکستانی سیاست میں عجلت و فروعی مفادات ہمیشہ مقدم رہے ہیں ، یہی وجہ ہے کہ قیام پاکستان سے لے کر آج تک کسی بھی حکومت کو سکون کے ساتھ اپنے منشور کے مطابق اطمینان سے کام کرنے کا موقع میسر نہیں آیا ، اپوزیشن ہمیشہ حکومت کے خلاف سرگرم رہی اور حکومت کو گرانے کے لئے ہر ممکن غیر معاوندانہ رویہ اختیار کیا ، یہ ہر حکومت کے ساتھ ہوتا رہا ہے ، اپوزیشن کے اس روایت کو پی ٹی آئی نے بھی برقرار رکھا تھا ، لہذا اب پی ٹی آئی خود بھی اسی روایت کی وجہ سے مشکلات کا شکار ہوچکی ہے ۔ وزیر اعظم کو ناپسندیدہ و غیر مقبول فیصلے کرنے پڑے۔ جس سے پی ٹی آئی ورکر تک دل برداشتہ ہو ئے۔ اتحادیوں سمیت پی ٹی آئی کے فاروڈ گروپ ( ناراض اراکین) ترقیاتی فنڈز کا جلد ازجلد حصول چاہتے ہیں ، کیونکہ بلدیاتی انتخابات میں اپنے ہم خیال احباب کی کامیابی کے لئے انہیں عوام کو ’’ سبز باغ ‘‘ دیکھانا انتہائی ضروری ہے ، عوام کو بھی قانون سازی کے بجائے اپنے مسائل کے حل سے زیادہ دلچسپی ہے، اس لئے اراکین اسمبلی فنڈ نہ ہونے کا راگ الاپ کرکر کے تھک گئے ہیں ، انہیں اپنی کامیابی کے لئے کروڑوں روپوں کے اخراجات کی ریکوری کی بھی ضرورت ہے اور آنے والے انتخابات کے لئے بھی بھاری رقوم درکار ہوگی ، چونکہ سیاست اب خدمت نہیں رہی ، بلکہ تجار ت کا درجہ اختیار کرچکی ہے اس لئے تجارتی خسارے سے تمام سیاسی جاعتیں متاثر ہو رہی ہیں ۔ پے در پے وفاقی حکومت کے وزرا ء کے خلاف مختلف اسکنڈلز اور رویوں کے سبب وزیر اعظم کو اپنے منشور کو کامیاب بنانا مشکل تر ہوتا جارہا ہے ۔ وقت پَر لگا کر اُڑ رہا ہے اور اپوزیشن جماعتوں کے ساتھ پی ٹی آئی میں اندرونی اختلافات سے سیاسی ماحول میں بڑی تیزی سے تبدیلی کے آثار دکھائی دینا شروع ہوگئے ہیں۔وزیراعظم نے شاید سوشل میڈیا ٹیم پر مکمل اکتفا کرلیا ہے کہ وہ حکومت کی کارگزاری بڑھا چڑھا کر پیش کریں، مخالفین کو جیسا کہ تیسا جواب دیں ، نرمی نہ برتیں ، درحقیقت موجودہ حکومت نامساعد حالات میں اس بُری طرح الجھی ہوئی ہے کہ اُن کی توقعات کے برعکس ملکی معاشی و سیاسی حالات بدتر سے بدتر ہوتے جارہے ہیں ،وزیر اعظم کے سامنے مکمل طور پر ایسی صورتحال ہے جہاں انہیں اپوزیشن سے زیادہ اپنے ’’ گروپ سیون ‘‘ ’’گروپ ٹوئنٹی‘‘ ٹائپ کے بلاکوں سے خطرات کا سامنا ہے۔ اختلافات جمہوریت کا حسن قرار دیا جاتا ہے ، لیکن اختلافات ہیں کیا ، اس پر غور کرنے کی ضرورت ہے۔ اراکین اسمبلی و سینیٹرز اپنے حلقوں میں ترقیاتی فنڈز فراہم کرنے کے مطالبے کئے جارہے ہیں ، جب کہ حکومت کے خزانے میں ترقیاتی کاموں کے لئے وافر مقدار میں فنڈز موجود نہیں ہیں کہ وہ اپنے ہی اراکین اسمبلی کو مطمئن کرسکیں ،قانون سازی کا سار ا محور اشرافیہ تک محدود رہا ہے ۔ نچلی سطح کے لئے قانون سازی میں عوام کو سہولیات کی فراہمی کا فقدان زیادہ نظر آتا ہے ، جس کی وجہ سے عوام کی پریشانیاں عروج پر ہیں ، انہیں یہ سمجھ میں نہیں آرہا کہ وہ کیا کریں ۔ایک کے بعد ایک بحران موجودہ حکومت کے لئے پریشانی کا سبب بنتا جارہا ہے ، بحرانوں کا نہ رکنے والا سلسلہ جاری ہے ۔ وزیر اعظم کو تمام ریاستی اداروں کی غیر مشروط حمایت حاصل ہونے کے باوجود پریشانیوں کا سامنا ہے ۔ عوام کی مایوسی کو واضح طور پر محسوس کیا جاسکتا ہے۔سیاسی پنڈتوں نے تبدیلی کے آثار میں وزیراعظم کی ناتجربہ کاری یا مصلحت پر مبنی کمزوری کو اہم سبب قرار دیا ہے۔ وزیراعظم کے اب تک کئے جانے والے کسی اقدام سے عوام میں تبدیلی کو محسوس تک نہیں کیا گیا ، بلکہ عوام سمجھنے کی کوشش کررہے ہیں کہ موجودہ حکومت کا اونٹ کس کروٹ بیٹھے گا ۔ اہم امر یہ بھی ہے کہ اپوزیشن جماعتوں سے بھی عوام کا اعتماد اٹھ سا گیاہے ۔ میڈیا ہاوسز کی ترجیحات کی بنا پر عوام کو حقیقی رہنمائی فراہم ہونے میں دقت کا سامنا ہے ۔ میڈیا کو دیوار سے لگانے کی کوششوں سے تنقید کے ہر اُس ذریعے کو روکنے کی کوشش کی گئی ، جس سے اصلاح لے کر حکومت اپنی سمت درست کرسکتی تھی۔ چار کنگ میکر سیاسی جماعتوں کا مشترکہ پلان کیا ہے؟ ، اس کے خدوخال ظاہر ہونا شروع ہوگئے ہیں اور عوام کو سمجھنے میں دشواری نہیں ہے کہ انہیں ’’ کسی ‘‘ اشارے کا انتظار ہے اور پھر آناََ فاناََ ملکی سیاسی منظر نامہ تبدیل ہونے میں وقت نہیں لگے گا ، گرتی پڑتی حکومت اب وقت کو نکال رہی ہے ، ان کا بیانیہ عوام کے سامنے آچکا ہے کہ ماضی کی حکومتوں کی نااہلی کی وجہ سے تمام تر حالات خراب ہوئے اور انہیں درست کرنے میں وقت لگے گا ، لہذا اس بیانیہ کوعوام میں مقبول بنانے کی کوشش شروع ہوگئی ہے تاکہ آئندہ انتخابات کے لئے قبل ازوقت مکمل تیاری کے ساتھ بھرپور مینڈیٹ حاصل کیا جاسکے ۔ 	Politics Articles	چار کنگ میکر سیاسی جماعتوں کا مشترکہ پلان ؟
جنگ ستمبر 1965ء جب شروع ہوئی تو اس وقت جنر ل ایوب خان کی حکومت تھی اور مشرقی اور مغربی پاکستان کے گورنر امیر محمد خان تھے۔ گورنر امیر محمد خان لمبی موچھیں تاؤ دے کر رکھتے تھے اور کہا کرتے تھے کہ ایک موچ میری بدمعاشی ظاہر کرتی ہے جبکہ دوسری میں نے انتظامیہ کے لیے رکھی ہے۔بلا کے اچھے منتظم تھے ،آغاز جنگ میں اعلان کیا کہ کسی تاجر کو ذخیرہ اندوزی کی اجازت نہیں دی جائے گی۔ اگر کسی پر ذخیرہ اندوزی کا الزام ثابت ہو گیا تو وہ میرے انصاف سے بچ نہیں سکے گا۔ انصاف پسند گورنر کا ڈرا اور خوف اس بلا کا تھا کہ تمام ذخیرہ اندوزتاجر اپنے اسٹاک مارکیٹ میں لے آئے اور یوں سترہ روزہ جنگ کے دوران کوئی خوارک کا بحران نہیں ہوا۔ گورنر نے حکم دیا تھا کہ میری عوام کو یہ محسوس نہ ہو کہ یہ ملک حالت جنگ میں ہے۔ اب آئیے موجودہ دور میں جہاں گورنس کا یہ عالم ہے کہ ایک سے بڑھ کر ایک بحرانی تحفہ اس ملک کی غریب عوام کے دروازے پر آئے روز دستک دیتا ہے جوکبھی ادویات ،کبھی چینی ، کبھی ٹماٹر ،کبھی آلو، کبھی پیڑول، کبھی سی این جی اور کبھی آٹا بحران کی شکل میں عوام کو بھگتنا پڑتا ہے۔عوام موسم سرما میں گیس کی قلت سے پہلے ہی سخت اذیت میں مبتلاتھے کہ اچانک ان پر آٹے کی نایابی قہربن کر ٹوٹ پڑی اور اب آگے چینی کا بحران سرا ُٹھا رہا ہے ناجائز منافع خور مافیا ہر دورحکومت میں عوام سے ان کی حلال کی پائی پائی نکلوانے کے درپے ہیں۔پنجاب میں 25لاکھ ٹن گندم کے ذخائر کے باوجود آٹے کے بحران کے ذمہ دار کون؟ وجہ کیا بنی؟حکومت تعین کرنے میں ناکام ہو گئی ہے ۔مافیاز نے کروڑوں روپے کما لیے ہیں۔دستیاب اعداد و شمار کے مطابق رواں سال مجموعی طور پر 36لاکھ ٹن گندم خریدی گئی جبکہ 10لاکھ ٹن گندم گزشتہ سال سے نئے سال میں منتقل کی گئی۔کسی بھی ایمرجنسی سے نمٹنے کیلئے ایک ملین ٹن گندم کا ذخیرہ لازم ہوتا ہے ،بھاری ذخیرہ کے باوجود گندم فلور ملز کو جاری کیوں نہیں کی گئی ؟محکمہ خوراک کے اعلیٰ حکام نے فیلڈ افسران کی طرف سے بروقت بحران کے بارے میں آگاہی کے باوجود فلور ملز کا کوٹہ نہ بڑھا یا جس وجہ سے آٹے کا بحران پیدا ہو ا۔ آٹے کے مہنگے ہونے کی ایک بڑی وجہ ا وپن مارکیٹ میں گندم کی قیمت کا 22سو روپے تک پہنچنا ہے ، فلور ملز کا کوٹہ نہ بڑھنے کی وجہ سے مارکیٹ میں آٹے کی کمی ہو گئی جس سے گندم کی قیمت میں اضافہ ہوا تو چکی مالکان نے فی کلو قیمت 70روپے کر دی۔بادی النظرمیں آٹے کے بحران کے ذمہ د ار محکمہ خوراک کے اعلیٰ حکام ہیں جن کی غفلت، لاپرواہی اور بدانتظامی کی وجہ سے آٹے کی قیمتوں میں اضافہ اور بحران پیدا ہو ا ہے جبکہ بظاہرملک میں گندم کے ذخائر کی کمی نہیں ۔ بحران کی دوسر ی بڑی وجہ صوبوں اور وفاق میں افسر شاہی اور وزارتوں کے مابین عدم تعاون اور واضح پالیسی موجودہ نہ ہونے کی وجہ سے ملک میں آٹے اور گندم کا بحران شدت اختیار کرتا جا رہا ہے ۔ وزارت خوراک کے ا عداد و شمار کے مطابق اس وقت ملک میں مجموعی طور پر 41 لاکھ 44 ہزار ٹن گندم سرکاری گوداموں میں موجود ہے تاہم فلور ملوں اور بڑے زمینداروں کی جانب سے ذخیرہ اندوزی کے باعث مصنوعی بحران نے ملک بھر کو لپیٹ میں لے رکھا ہے۔وفاقی وزارت خوراک کے مطابق ر واں سیزن کے دوران سرکاری سطح پر صوبوں نے کاشتکار سے مجموعی طور پر 40 لاکھ 18 ہزار ٹن گندم کی خریداری کی۔ سندھ حکومت کی جانب سے گندم کی سرکاری خریداری صفر رہی۔ایک محتاط اندازے کے مطابق گندم کی کْل خریداری 40 لاکھ 18 ہزار ٹن حجم میں سے 67 ہزار ٹن گندم خریداری کے موسم میں کرپشن کی نظر ہو جاتی ہے۔ حزب اختلا ف کی سیاسی جماعتیں آٹا بحران کو لے کر حکومت کو آڑے ہاتھوں لیکر اپنی اپنی خفت مٹانے کی درپے ہیں۔ چینی یا آٹا کا بحران ہو تو جہانگیر ترین اور خسرو بخیتار کا نام لیا جاتا ہے کہ ان بحرانوں کے پیجھے یہ بااثر سیاسی شخصیات ہیں کیونکہ شوگر ، فلور ملیں اور گندم کے یہ بڑے مالکان اور زمیندار شمار کیے جاتے ہیں۔ گندم کی در آمد میں تاخیر اور ایران و افغانستان سمگلنگ بھی بحران کی وجہ ہو سکتی ہے۔حکومتی نااہلی بھی آٹا بحران کی ایک بڑی وجہ ہے۔حکومتی ترجمان وزراء بھی اپنی اپنی ہانک رہے ہیں کسی کو کچھ پتا نہیں کہ اصل حقائق کیا ہیں اور ان کا تدارک کیسے کیا جا سکتا ہے۔یوں محسوس ہوتا ہے کہ طلب و رسد کو مانیٹر کرنے والے ادارے پلاننگ کرنے میں نااہل ہیں یہی وجہ ہے کہ گندم کے ذخیرہ اور طلب کا اندازہ کئے بغیر حکومت نے برآمد جاری رکھی۔ ملک میں پہلے پانچ لاکھ میڑک ٹن گندم برآمد کی گئی اور اب ذخائر کو مدنظر رکھے بغیر دوبارہ تین لاکھ ٹن درآمد کرنے کی اجازت دی گئی ہے۔یاد رہے کہ پاکستان بیس سالوں میں دوسری مرتبہ گندم درآمد کرے گا۔اس وقت بھی پرویز الہی ، جہانگیر ترین اور خسرو بختیار حکومت کا حصہ تھے اور موجودہ حکومت میں بھی یہ تینوں شخصیات براجمان ہیں۔منگوائی گئی گندم 31 مارچ کو پاکستان پہنچے گی جبکہ سندھ کے زمینداروں کی گندم کی فصل 15 مارچ تک مارکیٹ میں پہنچ جائیگی یو ں مقامی کسان کو نقصان پہنچے گا۔ برآمد اور درآمدکے چکرمیں بھی منافع خوروں اور ذخیرہ اندوزوں نے خوب مال پانی بنایا ہے۔ حکومت کو چاہیے کہ وہ عوام کا اعتماد بحال کر نے کے لیے ایسے مثبت اور تعمیری اقداما ت کرے جس سے عام آدمی کا حکومت پر اعتماد بحال ہو۔ اشیاء خوردونوش کی قیمتوں میں بے لگام اضافہ کو پرائس مجسٹریٹس کے ذریعے حکومتی نرخوں پر یقینی بنایا جائے ۔ عام آدمی کوریلیف فراہم کرے تاکہ اس کی قوت خرید بحال ہو سکے۔ اگرچہ پرائم منسٹرنے ڈی جی ایف آئی اے کی سربراہی میں ایک تحقیقاتی کمیٹی تشکیل دی ہے جو آٹا بحران کی تحقیقات کرے گی۔میں حکومت سے گذارش کروں گا کہ اگر کوئی مافیا یا حکومتی ادارہ اس بحران میں ملوث پایا جائے تو اسے قرار واقعی سزاء دی جائے چاہے وہ حکومتی صفوں سے ہی کیوں نہ ہو، تاکہ آئیندہ ایسا کرنے کا کوئی سوچ بھی نہ سکے۔حکومت کو انتظامی افسران پر گورنر امیر محمد خان کی طرح کڑی نگرانی رکھنی ہو گی تاکہ وہ عوام کے حقیقی خادم بن کر ڈیلور کر سکیں اور ملک معاشی و معاشرتی سطح پر ترقی کر سکے۔میں حکومت کو خبردار کرتا ہوں کہ اگر حکومت نے اپنی نااہلیوں پر جلد قابو نہ پایا تو پھر حالات افراتفری کی طرف مائل ہو سکتے ہیں جس کا ہمارا ملک متحمل نہیں ہو سکتاحکومت کو ہوش کے ناخن لینے ہونگے۔میڈیا کو بھی چاہیے کہ وہ کسی بھی ایشوکو اندھا دھند رپورٹ کرنے کے بجائے ایسے معاملات کو زیر بحث لائے جس سے تعمیری سوچ پروان چڑھ سکے۔ 	Politics Articles	بحرانوں سے کب جان چھوٹے گی؟
اگلے 48 گھنٹوں میں بھارت اپنے جمہوری نظام کو نافذ کئے جانے کے دن کو یوم جمہوریہ کے طور پر منانے جارہاہے، پھر ایک مرتبہ لال قلعے کی قندیل سے یوم جمہوریہ کی پکار گونجے گی پھر ایک مرتبہ ترنگا لہرائیگا لیکن ان تمام کے درمیان وہ سوال اٹھے گا جس میں جمہوری نظام کو تباہ و برباد کرنے کے لئے دستور میں جو ترمیم کی جارہی ہے اس حکومت کا کیا کیا جائے گا؟؟؟؟... یہاں یہ سوال پیدا ہوتاہے کہ کیا واقعی میں ہمارا ملک آزاد ہوا ہے اور کیاواقعی میں ملک کی جمہوریت کو بچانے کے لئے موجودہ حکومت سنجیدہ ہے ۔۔۔ جس ہندوستان کو بابا صاحب بھیم راؤ امبیڈکر نے جمہوریت کی بنیاد مضبوط بنانے کا عمل کیا تھا اور جس دستور کی بنیاد ہم بھارت کے لوگوں کا وہ عہد جس میں ملک کی سالمیت، یکجہتی، ترقی کے عزم پر ہے وہی دستور ایسے لوگوں کے ہاتھوں میں چلاگیا ہے جو ملک کو تباہ کرنے جے کے لئے پچھلے 96 سالوں سے کوششیں کررہے ہیں۔ ین آر سی اور سی اے اے جیسے قوانین کو نافذ کرتے ہوئے ملک کو جمہوری راشٹر سے بدل کر ہندو راشٹر میں بدلنے کی کوشش کی جارہی ہے اور ایسے ہندو راشٹر کی سوچ ہے جو کسی مذہب کی بنیاد پر نہیں بلکہ فسطائی نظام پر مبنی ہے ۔ جس طرح سے ہٹلر نے نازی ازم کو فروغ دینے کے لئے فاشزم کا ساتھ لیا تھا اسی طرح سے ملک میں جمہوری نظام کو ختم کرنے کے لئے ہندوتوا کا سہارا لیا جا رہا ہے ایسے میں ہم بھارتیوں کو جاگنا اور عوام کو جگانے کی ذمہ دار بھی بڑھ رہی ہے۔ آزادی کے 70 سال بعد پھر ایک مرتبہ ازادی کا دور شروع ہوا ہے اس بار ہماری لڑائی انگریزوں یا غیر ملکیوں سے نہیں ہے بلکہ اپنوں میں سے ہی نکل کر ملک کو تباہ کرنے والی طاقتوں کے ساتھ ہے۔ حالانکہ اس لڑائی میں کامیابی آسانی کے ساتھ نہیں ملنے والی ہے نہ ہی یہ جنگ ایک دو دن کی ہے بلکہ اس جدوجہد میں بھی ہم بھارتیوں کو اتنی ہی مشقت کرنی ہوگی جتنی کہ ازادی کے موقع پر اا وقت کے بھارتیوں نے تکلیفیں اٹھائی تھیں ۔ فرق اتنا ہے کہ آج کی اس جنگ میں ہمیں وسائل قائم کرنے کے لئے راستے ہیں لیکن اس وقت موجودہ ٹکنالوجی کی طرح وسائل نہیں تھے لیکن غدار و منافق پہلے سے زیادہ اب ہیں اور قدم قدم پر آپکو منافقانہ رویہ رکھنے والے لوگ مل جائیں گے۔ کچھ لوگ آپ کے درمیان مجاہدین بن کر آئینگے تو کچھ لوگ اپنے آپ کو قائدین میں شمار کرتے ہوئے آپ کی لڑائی کو اپنے نام کرنے کے لئے آگے آئینگے اور آپ کی لڑائی کے مقصد کو ہی تار تار کردینگے ۔۔۔ سامنے جو دشمن کھڑا ہے وہ دشمن آپ کو زیادہ نقصان نہیں پہنچا سکتا جتنا کہ آپ کے ساتھ آپ کا قائد بن کر آپ کا استعمال کرنے والے منافق سے نقصان پہنچ سکتا ہے۔ آج جو آزادی کی جنگ لڑی جارہی ہے اس میں تعداد سے زیادہ سوچ رکھنے والوں کو اہمیت دیں۔ پولیس کی مخبری کرنے والے، پولیس کی چاپلوسی کرنے والے لوگوں کی موجودگی سے بھلے ہی آپ یہ محسوس کریں کہ ان لوگوں کی جان پہچان سے ہماری تحریک میں پولیس نرمی برتے گی لیکن تاریخ اس بات کی گواہ ہے کہ نہ پولیس کبھی کسی تحریک کی طاقت بنی ہے نہ ہی پولیس کے مخبر عام لوگوں کی بھلائی میں کام کرتے ہیں اس لئے سی اے اے اور یبطط ط ط ططط ھن آر سی کے خلاف تحریک چلانے والوں کوچاہیے کہ وہ ہر حال میں ایسے لوگوں کو دور رکھیں اگر انہیں دور رکھنا ناممکن ہے تو وہاں تحریک ہی نہ چلائیں ورنہ نقصان زیادہ ہوگا۔ یہ جو تحریک ہے وہ کسی خاص تنظیم یا ادارے کی نہیں ہے نہ ہی اس کام کو انجام دینے کے لئے کسی تنظیم یا ادارے سے جڑا ہونا ضروری ہے بلکہ یہ تحریک ہر بھارتی شہری کی ہے اور اسمیں بڑھ چڑھ کر حصہ لینے کی ضرورت ہے۔ جس طرح سے ہم اپنی آخرت سنوارنے کے لئے اپنے اعمال کی ذمہ داری خود اٹھاتے ہیں اسی طرح سے اپنی جمہوریت اور دستور کو بچانے کے لئے ہمیں خود آگے آنا ہوگا۔ یہاں یہ بات بھی ہاد رکھنی ہے کہ اس تحریک کو انجام دینے کے لئے سرمایہ داروں کی بھی ضرورت نہیں نہ ہی سرداروں کی ۔ بلکہ یہاں عزم و حوصلہ رکھنے والوں کی ضرورت ہے اور یہ حوصلہ ہمارے اپنے ہوتا ہے بس اسکا استعمال کرنا چاہیے ۔۔ اب بس آنے والے یوم جمہوریہ کے بعد کم از کم ملک کے حالات بدلیں اور ملک کے حالات کو خراب والے بدل سکیں۔ 	Politics Articles	نہ پولیس اپنی ۔ نہ پولیس کے مخبر اپنے
دنیا کا سب سے بڑا اور گھمبیر مسئلہ دہشتگردی ہے جس نے سماج کو دو حصوں میں تقسیم کر رکھا ہے، نائن الیون کے بعد عالمی سطح پر دہشتگردی کے خلاف جنگ کا آغاز کیا گیا جس کا بغور جائزہ لیا جائے تو یہ دہشتگردی کے خلاف جنگ تو کسی صورت نظر نہیں آتی بلکہ عالم اسلام کے خلاف جنگ معلوم ہوتی ہے جیسا کہ صدر بش نے اعلان کیا تھا کہ ''ہم نے صلیبی جنگ کا آغاز کردیا ہے'' جس پر عالمی شطح پر تشویش کی لہر دوڑ گئی تو فوراً فرانس، کینیڈا، برطانیہ و دیگر امریکی رہنما منظرعام پر آئے اور بش کے جملے کو دہشتگردی کے خلاف جنگ بتایا، اگر ایسا ہی ہے تو ہندوتوا کے تمام تر ظلم و جبر کے باوجود RSS اور BJP کو دہشتگرد جماعت کیوں ڈیکلیئر نہیں کیا جارہا، اقوام متحدہ کی جنرل اسمبلی نے 9 دسمبر 1996 کے اعلامیہ میں دہشتگردی کی تعریف بیان کی گئی کہ ''Criminal acts intended or calculated to provoke a state of terror in the general public, a group of persons or particular persons for political purposes are in any circumstance unjustifiable, whatever the considerations of a political, philosophical, ideological, racial, ethnic, religious or any other nature that may be invoked to justify them'' اور نائن الیون کے بعد اقوام متحدہ کی سلامتی کونسل نے دہشتگردی کی تعریف کو وسعت کے ساتھ ذکر کیا کہ ''criminal acts, including against civilians, committed with the intend to cause death or serious bodily injury, or taking of hostages, with the purpose to provoke a state of terror in the general public or in a group of persons or particular persons, intimidate a population or compel a government or an international organization to do or to abstain from doing any act'' اقوام متحدہ کی اپنی تعریفوں کے مطابق BJP کی تمام تر کاروائیاں مکمل طور پر دہشتگردی کے زمرہ میں آتی ہیں، بھارتی پارلیمنٹ سے CAA اور NRC کی منظوری کے بعد جب مسلمان و دیگر سیکیولر بھارتیوں نے اس متعصبانہ بل کے خلاف احتجاج کیا تو بھارتی پولیس نے پرامن شہریوں پر فائرنگ و انسانیت سوز تشدد کیا جس کے نتیجے میں متعدد افراد شہید ہوے جسے پولیس کی جانب سے تسلیم نہ کیا گیا لیکن مختلف فوٹیجز نے بھارتی پولیس کا پول کھول دیا اور BJP رہنما دلیپ گھوش نے سرعام اعتراف کیا کہ BJP حکومت نے پرامن مظاہرین کو قتل کروانے کے لیے پولیس کو حکم دیا، مغربی بنگال کے BJP کے صدر دلیپ گھوش نے کہا کہ ''انکی حکومت نے کتے کی طرح ان کو مار کے پھینک دیا کوئی ان کا کچھ نہیں بگاڑ سکتا'' اس کے علاوہ متعدد BJP رہنما اشتعال انگیزی پھیلاتے نظر آئے اور کھلم کھلا قتل و غارت کی دھمکیاں دے رہے ہیں، اس سے پہلے نریندر مودی مشرقی پاکستان میں مکتی باہنی کی آڑ میں بھارتی مداخلت و سرپرستی کا اعتراف بھی کرچکے ہیں جوکہ بھارت کے دہشتگرد ریاست ہونے کے لیے کافی تھا، اس کے علاوہ نریندر مودی کا بلوچ علیحدگی پسندوں کی حمایت اور بھارتی ایجنسی را کے حاضر سروس افسر کلبھوشن یادیو کی رنگے ہاتھوں گرفتاری بھارت کی دہشتگردی کا زندہ ثبوت ہے جس کے نتیجے میں ہزاروں بیگناہوں کی جان گئی لیکن افسوس کی بات ہے کہ اقوام عالم بھارت کی کھلم کھلا دہشتگردی و انسانیت سوز مظالم کو یکسر نظر انداز کیے ہوے ہے، اب BJP ایک بڑے قتل عام کے منصوبے پہ عمل پیرا ہے جس کا اندازہ تلنگانہ میں سرکاری سرپرستی میں نکلنے والی RSS کی لاٹھی بردار ریلی سے لگایا جاسکتا ہے اور اس کے فوراً بعد BJP رہنما C.T Ravi اور سوماشکرا ریڈی Somashekara Reddy کے بیانات سے لگایا جاسکتا ہے دونوں رہنماوں نے مسلمانوں کے حقوق مانگنے کے ردعمل میں کہا کہ ''ہم اکثریت میں ہیں اور اگر ہمیں غصہ آگیا تو ہم مسلمانوں کو ختم کردیں گے'' اس کے علاوہ ایک اور BJP رہنما رگھو راج سنگھ نے تو ''زندہ دفن کرنے کی ترغیب دی'' اس سے بڑھ کر BJP کی دہشتگرد جماعت ہونے کی کیا دلیل ہوسکتی ہے کہ BJP کی ایک خاتون رہنما نے تو اپنے ورکرز کو مسلمانوں کے گھروں میں گھس کر مسلمان خواتین کا ریپ کرنے کا کہا جبکہ نریندر مودی نے تو مسلمانوں کو نشانے پر ہی رکھ لیا، موصوف نے کہا کہ ''اپنے کپڑوں سے پہچانے جائیں گے'' اگر BJP کی تاریخ کا جائزہ لیا جائے تو لاکھوں انسانوں کے خون میں دھنسی پڑی ہے، ایک امریکی اسکالر سائمن نے دہشتگردی پر کتاب لکھی جس میں مختلف افراد و اداروں کی جانب سے دہشتگردی کی 212 تعریفیں بیان کیں اور BJP وہ واحد جماعت ہے جس پر کل کی کل تعریفیں پورا اترتی ہیں، انسائیکلوپیڈیا برٹانیکا نے دہشتگردی کو یوں بیان کیا ''Terrorism, the systematic use of terror or unpredictable violence against government, public or individuals to attain political objectives اس لحاظ سے دیکھا جائے تو ہندوتواپرست یہ جماعت ایک عرصے سے سیاسی و دیگر مذموم مقاصد حاصل کرنے کے لیے انسانی جانوں سے کھیلتی آرہی ہے اور نفرت، قتل و غارت، خوف و جبر اس جماعت کے نمایاں پہلو ہیں، اگر امریکی معروف ایجنسی FBI کی دہشتگردی کی تعریف کے مطابق BJP کو جانچا جائے تو بھی یہ جماعت 100 میں سے 100 نمبر حاصل کریگی امریکی FBI نے دہشتگردی کی تعریف یوں ذکر کی ہے کہ The unlawful use of force or violence against persons or property to intimidate or coerce a Government, the civilian population, or any segment thereof, in furtherance of political or social objectives کون ہے جو نہیں جانتا کہ RSS ایک دہشتگرد تنظیم ہے جو بھارت میں پچاسیوں فسادات کروانے میں پیش پیش رہی ہے اور BJP اس کی سیاسی ونگ ہے جسے اب عام بھارتی شہری بھارت جلاو پارٹی کے نام سے موسوم کررہے ہیں، C.T Ravi کے انکشاف و اعتراف کہ ''گجرات فسادات میں ان کی جماعت شامل تھی'' کے بعد BJP کو سیاسی جماعت کہنا نہ صرف سیاسی جماعتوں کی توہین ہے بلکہ سیاست پر عظیم دھبہ ہے C.T Ravi نے کہا کہ مسلمان گجرات قتل عام کو نہ بھولیں اور مزید کہا کہ وہ گجرات کے مسلم نسل کشی جیسے بدترین سانحے کو دوبارہ دوہرانے سے دریغ نہیں کرینگے، یاد رہے گجرات میں ہزاروں مسلمانوں کے قتل عام کے بعد نریندر مودی نے مسلمانوں کی طرف اشارہ کرتے ہوے کہا تھا کہ یہ سبق ہے ان کے لیے جو آبادی کو ڈبل کرتے ہیں، اس اعتراف کے بعد اقوام عالم کا BJP کو دہشتگرد جماعت قرار دینے میں دیر کرنے کا مطلب نہ صرف کروڑوں انسانوں کی زندگیوں کو داو پہ لگانا ہے بلکہ یہ عالمی امن کے لیے بھی خطرناک ثابت ہوگا، نریندر مودی کے حلقے ورانسی میں گھر واپسی کے نام سے بڑے بڑے سائن بورڈز و پوسٹرز آویزاں کیے گئے ہیں جس میں لکھا گیا ہے کہ جو مسلمان NRC اور CAA کے عتاب سے چھٹکارہ چاہتے ہیں وہ ہندو دھرم قبول کرلیں اس کے علاوہ اس سے پہلے متعدد ہندوتوا رہنما بھارت کو 2021 تک ہندو راشٹر اور مسلم فری ریاست بنانے کا اعلان کر چکے ہیں جس میں طاقت کے استعمال اور ظلم و جبر کرنے کا اعلان کیا جوکہ ہندوتوا کی دہشتگردی کا کھلم کھلا ثبوت ہے، لیڈن یونیورسٹی کے پروفیسرز Jogman اور Schmid کی تحقیق کے مطابق BJP کو پرکھا جائے تو کوئی ایک بھی پہلو ایسا نہیں جس سے یہ ثابت ہوسکے کہ یہ ایک سیاسی جماعت ہے اس کی تمام تر سرگرمیوں سے مذہبی انتہا پسندی، خوف و جبر، اختیارات کا ناجائز استعمال، طاقت کا غلط استعمال، اشتعال انگیزی و تفرقہ پرستی کا پھیلاو اور معصوم لوگوں کا قتل عام کے سوا کوئی چیز نہیں ملتی، مذکورہ پروفیسرز نے اپنے مقالے میں دہشتگردی کی تمام تر تعریفوں پر تحقیق کی اور انکے مطابق کل دہشتگردی کی تعریفوں میں 83.5 فیصد نے مذہبی انتہا پسندی کو دہشتگردی یا اس کی وجہ قرار دیا، 65 فیصد نے سیاسی مقاصد کے ناجائز حصول کو بھی ایک بڑا عنصر کہا، 51 فیصد نے ڈر و خوف پھیلانے کو جبکہ 17.5 فیصد نے سویلین کے قتل کو دہشتگردی کا سبب قرار دیا، اس حساب سے BJP نہ صرف دہشتگردی کی مرتکب ہے بلکہ دہشتگردی کو فروغ دینے اور پیدا کرنے میں بھی سب سے بڑی حصہ دار بن کر سامنے آرہی ہے، ان معروضات کی روشنی میں BJP اور RSS دنیا کی سب سے بڑی دہشتگردی تنظیمیں ہیں جن کا منشور اور اغراض و مقاصد ہی فساد فی الارض ہیں، عالمی قوتیں و اقوام عالم کو سنجیدگی کے ساتھ اس کے خلاف ایکشن لینا چاہئے اور بااثر عالمی طاقتوں کو مسلم دشمنی کی عینک اتار کر حقیقتاً و واقعتاً دہشتگردی کی روک تھام کے لیے BJP و RSS جیسی انسانیت دشمن تنظیموں کے خلاف ایکشن لینا چاہئے تاکہ دنیا امن کا گہوارہ بن سکے اور عالمی سماج کی تقسیم ختم ہوسکے۔	Politics Articles	بی جے پی BJP ایک دہشتگرد جماعت
ٹرمپ نے یہ بات کئی باربرملاکہی ہے کہ امریکاکودُورافتادہ خطوں میں لاحاصل جنگوں میں ملوث نہیں ہوناچاہیے۔امریکی حکام افغانستان سے فوجیوں کو خاموشی سے نکال رہے ہیں۔ایک امریکی عہدیدارنے بتایاہے کہ امریکا نے ایک سال کے دوران افغانستان سے دوہزارفوجیوں کوخاموشی نکال لیا ہے ۔ یہ خاموش انخلاکابل حکومت کے علم میں ہے اوراس حوالے سے باضابطہ دستاویزی کاروائی بھی کی گئی ہے۔یہ انخلااس اعتبارسے حیرت انگیزہے کہ طالبان سےکسی باضابطہ معاہدے کی منزل کوقریب کرنے کیلئے انخلاء عمل میں لایاگیاہے۔افغانستان میں تعینات امریکی فوجیوں کے اعلیٰ کمانڈرجنرل آسٹن ایس ملرنے ایک پریس کانفرنس میں بتایاکہ ایک سال کے دوران دوہزار امریکی فوجیوں کووطن واپس بھیجاگیاہےجس کے نتیجے میں افغانستان میں تعینات امریکی فوجیوں کی تعداد اب بارہ ہزاررہ گئی ہے۔امریکانے طالبان سے مذاکرات کے دوران اس بات پررضا مندی ظاہرکی تھی کہ امریکی فوجیوں کی تعداد آٹھ ہزارتک لائی جائے گی۔افغان اورامریکی حکام نے اس کی تصدیق کردی ہے۔ امریکی وزیردفاع مارک ایسپرنے افغانستان کے حالیہ دورے میں یہ بات کہی تھی کہ اگر وہاں تعینات امریکی فوجیوں کی تعداد8 ہزارتک لائی جائے تب بھی انسدادِ دہشتگردی کے آپریشنزکی کارکردگی پرکچھ زیادہ منفی اثرمرتب نہیں ہوگا۔ ٹرمپ چاہتے ہیں کہ امریکادنیابھرمیں عسکری مہمات سے کنارہ کش ہوجائے۔اس حوالے سے ان کی بے تابی کوسمجھناکچھ زیادہ مشکل نہیں۔امریکا میں آئندہ برس صدارتی انتخاب ہوناہے۔ایسے میں اگرکہیں لڑائی زورپکڑگئی اورامریکی فوجیوں کی ہلاکتیں واقع ہوئیں توٹرمپ کادوبارہ منتخب ہوناانتہائی دشوار ہوگا۔ٹرمپ کی بے تابی دیکھتے ہوئےامریکی حکام نے افغانستان سے زیادہ سے زیادہ امریکی فوجیوں کوواپس بلانے کی تیاریاں شروع کیں۔طالبان سے مذاکرات کے دوران امریکی حکام نےچاہاکہ کسی ایسے معاہدے پردستخط ہوجائیں جس کے تحت افغان سرزمین پرایک خاص تعدادمیں امریکی فوجی تعینات رکھنا ممکن ہوسکے جبکہ طالبان تمام فوجیوں کاانخلاء کا مطالبہ کررہے ہیں۔ بھارت اورافغان حکام کوخدشہ ہے کہ طالبان سے کسی باضابطہ معاہدے کے طے پانے سے قبل ہی افغانستان سے امریکی فوجیوں کے خاموش انخلاکاایک واضح مطلب یہ ہے کہ امریکا مذاکرات کی میزپراپنی پوزیشن کمزورکررہاہے۔اگر افغانستان میں امریکی فوجیوں کی تعدادغیرمعمولی حدتک کم ہوگئی تو طالبان پردباؤڈالنا،اُن سے کوئی بڑی بات منواناانتہائی دشوارہوگا ۔ساتھ ہی ساتھ امریکاکیلئےافغان فورسزکوانسدادِ دہشتگردی کے حوالے سے خصوصی تربیت دینابھی ممکن نہیں رہے گا۔ امریکی اورافغان حکام نے بتایا ہے کہ افغان سیکورٹی فورسزکوپورے ملک کی سلامتی کےحوالے سے ذمہ داری سنبھالنے کے قابل بناناامریکی فوج کا ایک بنیادی مقصدرہاہے۔خاموش انخلاکامطلب یہ بھی لیا جائے گاکہ امریکا اب اس بنیادی مقصد کے حوالے سے کچھ زیادہ سنجیدہ نہیں۔ فاکس نیوزسے ایک انٹرویومیں ٹرمپ کی زبان لڑکھڑاگئی اورانہوں نے یہ کہاکہ افغانستان میں تعینات امریکی فوجیوں کی تعداد 12ہزارنہیں بلکہ9ہزار ہے۔اس سے طالبان نے یہ مفہوم اخذکیاکہ اب امریکاکسی باضابطہ معاہدے کاانتظارکرنے کی بجائے افغانستان سے چپ چاپ نکلنے کوترجیح دے رہاہے۔ قطرمیں مذاکرات کے کئی ادوارہوئے۔امریکی مذاکرات کاروں کی کوشش رہی کہ طالبان کسی نہ کسی طوراس بات پررضامند ہوجائیں کہ افغانستان میں امریکی فوجی ایک خاص حد تک ضرور تعینات رہیں گے ۔وہ طالبان کویہ یقین بھی دلاناچاہتے تھے کہ وہ افغانستان کی بہبود کے حوالے سے سنجیدہ ہیں۔ ذرائع نے بتایاکہ امریکی مذاکرات کاروں نے طالبان سے مذاکرات کی بنیادپرمعاہدے کاایک مسودہ تیارکیاتھا،جس میں اس بات کی ضمانت فراہم کی گئی تھی کہ پانچ ماہ کے اندرکم وبیش ساڑھے پانچ ہزارامریکی فوجی افغانستان چھوڑدیں گے۔اس کے جواب میں طالبان سے صرف اس بات کی ضمانت مانگی جارہی تھی کہ وہ(طالبان)تشددترک کردیں گے۔ طالبان سے امریکی حکام کے مذاکرات ستمبرمیں اس وقت اچانک ختم ہوگئے جب ٹرمپ نے پلگ کھینچ لیا۔معاہدے کا مسودہ تیار ہو چکاتھا۔تب سے اب تک امریکی حکام یہ تاثردینے کی کوشش کرتےرہےکہ طالبان سے رابطے مکمل طور پرختم نہیں ہوئے اور کسی نہ کسی شکل میں بات چیت جاری ہے۔اکتوبر کے وسط میں افغانستان کیلئےامریکاکے خصوصی نمائندے زلمےخلیل زادنے اسلام آبادمیں طالبان کے نمائندوں سے ملاقات کی۔ افغان حکومت کی ایک شکایت یہ تھی کہ امریکاکوفوجیوں کی تعدادگھٹانے کی بات طالبان کی بجائے اس سےکرنی چاہیے تھی۔ گزشتہ برس جنوری میں اشرف غنی نے افغانستان میں اخراجات کم کرنے کی ٹرمپ کی شدید خواہش کےپیش نظرکہا تھاکہ اگر امریکی حکام فوجیوں کی تعدادکم کرنے کے حوالے سے طالبان سے کوئی اچھی ڈیل نہ کرپائیں توافغان حکومت براہِ راست بات چیت کیلئےتیارہے۔ جنرل آسٹن ملرنےبہت پہلےافغانستان میں تعینات رکھے جانے والے امریکی فوجیوں کی تعداد 8600مقررکی تھی۔یہ فوجی افغان فورسزکی بھرپورمعاونت کی پوزیشن میں بھی ہوں گے۔ جنرل ملراسپیشل آپریشنز آفیسر ہیں۔اُن کی شہرت ملٹری یونٹس کوکم حجم کے ساتھ متوازن رکھنے اورمشن ہرحال میں کامیابی سے مکمل کرنے کے حوالے سے ہے۔جنرل ملرنے ایک سال کے دوران افغان مشن کی قیادت کی ہے۔اس دوران امریکی فوجیوں نے افغان فوج کیلئےعمل نواز رویے کی حامل قیادت یقینی بنانے پرتوجہ دی ہےتاکہ جنگ کابوجھ افغان فوج اٹھائے اورافغانستان میں امریکی فوج کی قیادت اپنے وسائل بہ طریق احسن بروئےکارلانے پرمتوجہ رہے اورضرورت پڑنے پرافغان فوج کوفضائی قوت سے معاونت حاصل رہے گی۔ 2010ءاور2011ءمیں جب افغان جنگ نقطۂ عروج پرتھی تب افغان سرزمین پرتعینات امریکی فوجیوں کی تعدادایک لاکھ سے زائد تھی۔امریکی فوجیوں کی معاونت کیلئےنیٹواتحادیوں کے ہزاروں فوجی بھی تعینات تھے۔ان سب نے مل کرایک بڑا عالمی فوجی اتحادتشکیل دیا۔اب امریکی فوجیوں کی تعدادمیں مزیدکمی کامطلب یہ ہے کہ افغان فورسزکی تربیت کابوجھ وہاں تعینات ساڑھے آٹھ ہزارنیٹوفوجیوں اوردیگراتحادیوں کواٹھاناپڑے گا۔ ابھی یہ واضح نہیں کہ امریکاکی طرح نیٹو اتحادیوں نے بھی اپنے فوجیوں کے انخلاکاپروگرام بنایاہے یانہیں۔نیو یارک ٹائمز سے ایک حالیہ انٹرویومیں نیٹوسیکریٹری جنرل جینزاسٹالٹن برگ نے فوجیوں کی تعدادگھٹانے کے حوالے سے توکچھ نہیں کہاتھا،مگر ہاں اتناضرورکہاتھاکہ نیٹو افغانستان میں اپنے مشن کے حوالے سے پرعزم ہے۔ان کاکہناتھاکہ ہم نے کئی باراپنی فورسزکی ایڈجسٹمنٹ کی ہے اورآئندہ بھی اپنی فورسزکی تشکیل اورطریقِ کارپرمتوجہ رہیں گے۔ افغانستان میں امریکی فوجیوں کی تعدادگھٹانے کامعاملہ ایسے وقت سامنے آیاہے جب امریکانے ترک فوج کی پیش قدمی دیکھتے ہوئے شام سے بھی اپنے فوجی واپس بلائے ہیں۔ شام اور فغانستان میں رونماہونے والی تبدیلیاں کئی پہلوؤں سے باہم مربوط ہیں۔ دسمبر2019ءمیں ٹرمپ نے پہلی باراعلان کیاکہ شام سے امریکی فوجی واپس بلالیے جائیں گے۔ساتھ ہی ساتھ انہوں نے یہ مطالبہ بھی کیاکہ افغانستان سے7ہزارامریکی فوجی واپس بلائے جائیں۔ٹرمپ کاحکم نامہ محکمہ دفاع(پنٹاگون)اورمشرق وسطیٰ سے متعلق امریکی کمان کوگیا۔کوشش کی گئی کہ ٹرمپ رائے تبدیل کرلیں۔ شام کی بدلتی ہوئی صورتِ حال پرطالبان نے بھی نظررکھی ہوئی ہے۔ٹرمپ انتظامیہ نے ترکی کوکردجنگجوؤں کے خلاف جانے کی اجازت دی جبکہ یہ جنگجوایک طویل مدت سے امریکی فوج سےجڑکرلڑتے رہے تھے۔ طالبان کےسینئرمذاکرات کارخیراللہ خیرخواہ نے ایک انٹرویومیں کہاہے کہ’’امریکادنیابھرمیں اپنے مفادات کی نگرانی کرتا رہتا ہے اورجہاں ایسا ممکن نہ ہو وہاں سے وہ نکل جاتاہے۔شام میں کردجنگجوؤں کوچھوڑدینااِس کی ایک واضح مثال ہے‘‘ ۔خیراللہ خیرخواہ نے کہاکہ اب یہ واضح ہے کہ کابل انتظامیہ کابھی یہی مقدرہوگا۔ کیٹاگری میں : آج کاکالم، بین الاقوامی 	Politics Articles	خاموش انخلاء
 اچھوماتھے میں گولی لگنے سے جان بحق ہوگیا،تعزیت کیلئے آنے والوں میں سے ایک نے بڑی سنجیدگی کے ساتھ افسوس ناک لہجے میں میں اچھوکی میت کوغورسے دیکھتے ہوئے تعزیتی الفاظ میں کہاشکرہے آنکھ توبچ گئی ورنہ گولی آنکھ میں بھی لگ سکتی تھی ظالموں نے آنکھ کے بالکل قریب کوئی آدھے انچ کے فاصلے پرگولی ماری ہے،تعزیت کرنے والے نے انتہائی سنجیدگی کے ساتھ سچ بولاتھالہٰذااہل خانہ شدیدتکلیف کے باوجودنمک پاشی کرنے والے الفاظ کوبرداشت کرنے پرمجبوررہے ٹھیک اسی طرح کل خبرملی کہ پشاورانتظامیہ نے نان بائی اتحادکے مطالبے پرروٹی کی قیمت بڑھائے بغیر ہڑتال ختم کروادی بس اب عوام کوروٹی 170گرام کی بجائے115گرام کی ملے گی پرملے گی پرانی قیمت 10روپے میں یعنی عوام شکرکریں کہ روٹی کی قیمت میں اضافہ تونہیں ہوا،پہلے جب دوست احباب ایک دوسرے سے حال پوچھتے تواکثر جواب ملتاکہ اﷲ کاشکرہے نظام چل ہے اب کسی سے حال پوچھنے سے قبل سوچناپڑتاہے کہ سخت الفاظ تومعمول ہیں کہیں جواب غلیظ گالیوں پرمبنی نہ ہو،دورحاضرمیں حال بتانے کے مناسب ترین الفاظ کاانتخاب کریں توکچھ اس طرح ہوسکتے ہیں آٹا،گھی،دالیں،سبزیاں،پھل،بہت مہنگے ہیں،کاروباربندہیں،کہیں سے وسائل میں اضافہ نہیں ہورہا،والدین کاکیا حال ہے،ادویات بہت مہنگی ہوگئی ہیں والدین کی صحت اکثرخراب رہتی ہے،بیوی بچوں کا کیا حال ہے،بچوں کی تعلیم سارابجٹ کھانے کے بعدمزیداخراجات کی طلب گاررہتی ہے،سکول،کالج،اکیڈمی کی انتظامیہ ہماری حالت دیکھے بغیرٹیکے لگائے جاتی ہے،تین سال سے بیوی کوشاپنگ نہیں کروائی،باقی شادی شدہ افراد سمجھ سکتے ہیں،اکثرلوگ سوال کرتے ہیں کہ آپ حکومت کی کارکردگی سے خوش ہیں؟ مطمئن ہیں؟آپکی نظرمیں حکومت کی کارکردگی کیسی ہے؟اکثرلوگوں کاایک ہی جواب ہوتاہے کہ حکومت عوام کی ہے نہ عوام کیلئے ہے،حکومت کی کوئی پالیسی عوام کی خیرخواہی کیلئے ہے نہ کوئی اقدام عوام کیلئے ہے،حکومت کی کارکردگی کاپیمانہ تب ناپتے جب حکومت ہوتی، عوام کیلئے کبھی کسی حکومت کو سنجیدہ ہونے کی ضرورت پیش نہیں آئی،حکومت سرمایہ داروں کی ہے اورحکومتی کارکردگی سے مستفیدبھی وہی ہوتے ہیں،عام عوام توہرحکومت کی بہترین کارکردگی سے شدیدمتاثرہوتے ہوتے مشکلات کی گہری دلدل میں دھنس چکے ہیں،عوام حکومت کی کارکردگی سے خوش ہیں یا ناخوش یہ بات توتب بتائیں گے جب حکومت عوام کی یاعوام کیلئے ہوگی،ایک جاننے والے نے بتایاکہ ہمارے محلے کے حاجی صاحب بہت اچھے ہیں ہمیشہ غریبوں کاخیال رکھتے ہیں،دو چارہزار تک مددکردیتے ہیں،آٹے کے تھیلے،گھی چینی وغیرہ بھی تقسیم کرتے رہتے ہیں،ان حاجی صاحب کے ذرائع آمدن کیا ہیں؟ ماشاء اﷲ ان کی اپنی فیکٹریاں ہیں جہاں وہ بجلی گیس اورٹیکس چوری کرتے ہیں،یہ کیسی اندھیرنگری چوپٹ راج ہے کہ ملک کے صادق وامین حاکم انتہائی کم تنخواہ لیتے اورٹیکس بروقت اداکرکے قومی فریضہ اداکرتے ہیں اورحاجی صاحب بجلی،گیس کے ساتھ ٹیکس بھی چوری کرتے ہیں؟یہ کیسے ممکن ہے کہ اس قدرچورعوام کے حاکم صادق وامین ہوں؟یہ کیسے ممکن ہے کہ صادق وامین کی حکمرانی میں بجلی،گیس اورٹیکس چوری ہوجائیں؟ایک خبرکے مطابق وزیراعظم پاکستان عمران خان وزرائے اعلیٰ اور وفاقی وزراء سے بھی کم تنخواہ لے رہے ہیں، وزیر اعظم کی سیلری سلپ کے مطابق ان کی بنیادی تنخواہ 107280 روپے ہے،مہمانداری الاؤنس 50 ہزار روپے،ایڈہاک ریلیف الاؤنس21456 روپے،ایڈ ہاک الاؤنس12110روپے ،جبکہ ایک اور ایڈہاک ریلیف الاؤنس 10728 روپے ملتا ہے،4595 روپے ٹیکس کٹوتی کے بعد وزیراعظم ایک لاکھ 96ہزار 979روپے تنخواہ وصول کرتے ہیں،راقم اپنے گزشتہ کالم میں یہ لکھ چکاہے کہ مہنگائی جس تیزی کے ساتھ بڑھ چکی اورمزیدبڑھ رہی ہے صادق وامین وزیراعظم اورایمانداروزیراعلیٰ پنجاب کاتنخواہ میں گزارہ ممکن نہیں،چنددن بعد وزیر اعظم نے خود اپنی زبانی اس بات کی تصدیق کردی ہے کہ تنخواہ میں اُن کے گھر کے اخراجات پورے نہیں ہوتے،جناب وزیراعظم کے الفاظ کچھ یوں تھے’’ مجھے احساس ہے کہ مہنگائی زیادہ ہوگئی ہے مجھے جو تنخواہ ملتی ہے اس سے میرے گھر کا خرچہ پورا نہیں ہوتا، مہنگائی کو کنٹرول کرنے کے لیے اقدامات کر رہے ہیں‘‘حیرانی اس پرنہیں کہ وزیراعظم مہنگائی سے متاثرہورہے ہیں بلکہ حیرانی اس بات پرہے کہ وزیراعظم نے ان خیالات کااظہار مصنوعی مہنگائی پھیلاکرناجائزمنافع خوری کرنے والے تاجروں کی ایک تقریب میں خطاب کے دوران کیا،مہنگائی کے ہاتھوں بدحال عوام کے ساتھ ہمدردی ہے پراُس سے بھی پہلے اپنے وزیراعظم کے ساتھ ہمدردی ہے کہ کوئی شادی شدہ مرد اپنے گھرکے اخراجات پورے نہیں کرپاتاتواُس کی گھریلوزندگی کس حدتک متاثرہوسکتی ہے یہ ہم سب سمجھ سکتے ہیں،جناب وزیراعظم عمران خان صاحب گھبرانانہیں عوام آپ سے کہیں زیادہ مشکلات کاشکارہیں،لاکھوں روپے تنخواہ سے اخراجات پورے نہ ہوناعوام کوسمجھ آتاہے کاش آپ کواُن لوگوں کے مسائل کی سمجھ آ جائے جن کی چالیس،پچاس سالہ زندگی کابجٹ چندلاکھ سے آگے نہیں جاتا،جوساری زندگی اپنے بچوں کیلئے نئے کپڑے نہیں خریدپاتے،جوتعلیم،صحت اورگھرجیسی نعمتوں کے متعلق سوچ بھی نہیں پاتے ،کسی فری دسترخوان یالنگرخانے سے کھاناکھاکرایام زندگی گزارتے ہیں،یاد آیاعظمیٰ بخاری کے گھرآٹے کاٹرک بھیجاجاسکتاہے تولنگرخانے والے وزیراعظم کے گھرلنگرکیوں نہیں بھیج سکتے؟لنگرخانہ انتظامیہ سے التماس ہے کہ توجہ کریں تاکہ عوام کے ساتھ حاکم وقت کوبھی گھبرانے کی ضرورت پیش نہ آئے اورپناہ گاہ والے بھی خصوصی اہتمام رکھیں کہ شادی شدہ مردگھرکے اخراجات پورے نہ کرنے کی صورت میں کسی بھی وقت گھرسے نکالاجاسکتاہے،جی جی،آہو،آہو گھبرانے کی ضرورت نہیں لنگرخانے ہیں نا،پناہ گاہیں بن چکی ہیں ناتومحترم گھبرانانہیں،میرے پاکستانیوں گھبرانانہیں آپ کے وزیراعظم بھی مہنگائی سے متاثرہورہے ہیں اپنی فکرچھوڑکراپنے حاکم کی فکرکریں تاکہ اُن کی گھریلوزندگی متاثرنہ ہو،میرے پاکستانیوں گھبرانانہیں جس طرح اچھوماتھے پرگولی لگنے سے مرگیاپراُس کی آنکھ بچ گئی،جس طرح نان بائی اتحاد کی ہڑتال ختم کروانے کیلئے روٹی کاوزن کم کرکے قیمت بڑھنے سے روک لی گئی اسی طرح آپ کومعاشی بہتری کی خوشخبریاں ملتی رہیں گی،آٹانہیں ہے توگھبرانانہیں،گھی نہیں خرید سکتی توگھبرانانہیں،بچوں کی صحت وتعلیم کیلئے کچھ نہیں توگھبرانانہیں،روزگارختم ہوگیاتوگھبرانانہیں،ماں باپ کے علاج کیلئے ادویات کی قیمت ادانہیں کرسکتے توگھبرانانہیں،دال،سبزی،جوتا،کپڑامیسرنہیں توگھبرانانہیں ،عوام اکیلے نہیں اب وزیراعظم کے گھرکے اخراجات بھی تنخواہ سے پورے نہیں ہورہے ،گھبرانانہیں قبرمیں سکون ہے،حاکم وقت کوعوام کے سکون کابہت خیال ہے لہٰذایہ سارے انتظامات حکومت جلدقبرمیں جانے کیلئے کررہی ہے 	Politics Articles	گھبرانا نہیں
ایم این اے صداقت علی عباسی کی طرف سے یونین کونسل غزن آباد کیلیئے گیس فراہمی کے منصوبے کیلیئے ایک کروڑ روپے فنڈز کی فراہمی کا اعلان کیا ہے جس کو عوامی حلقوں میں بہت سراہا جا رہا ہے گو کہ موجودہ حالات کے پیش نظر ایک کروڑ کی رقم گیس فراہمی منصوبے کیلیئے ناکافی ہے لیکن پھر بھی اعلان کردہ رقم بہت مفید ثابت ہو گی ایک ایم این کی نظر پورے حلقے پر ہوتی ہے اور فنڈز کی مساوی تقسیم ان کی مجبوری ہوتی ہے ملنے والے فنڈز پورے حلقے میں تقسیم کر کے تمام ووٹرز سپورٹرز کو خوش کرنا ان کی زمہ داریوں میں شامل ہوتا ہے یو سی غزن آباد کے کچھ موضع جات میں تو گیس بہت پہلے سے موجود ہے لیکن یو سی کا 75فیصد حصہ ابھی تک اس سہولت سے محروم ہے حالانکہ اس وقت کے سیاہ سفید کے مالک چوھدری نثار علی خان اگر چاہتے تو ان کے صرف ایک اشارے سے پورے علااقے میں گیس لگ سکتی تھی لیکن انہوں نے جان بوجھ کر اس علاقے کو گیس کی سہولت سے محروم رکھا ہے اور آج وہ اس طرح کے کاموں کی وجہ سے اپنے سیاسی انجام کو پہنچ چکے ہیں اور آج کوئی بھی ان کا نام لینے والا موجود نہیں ہے اب اگر ہمارے حلقے کے ایم این کو یہ خیال آ ہی گیا ہے کہ اس علاقے میں گیس فراہمی بہت ضروری ہے تو یہ اقدام ان کی طرف سے بہت اہم تصور کیا جائے گا گیس کی سہولت اس علاقے کیلیئے ایک ایسا مطالبہ ہے جو دن بدن زور پکڑتا جا رہا ہے اب عوان حلقہ گلی نالی کی سیاست کو بلکل مسترد کر چکے ہیں اب ان کو صرف ایک ہی مطالبہ ہے کہ ہمیں گیس دو جس پر عملدرآمد ہوتا دکھائی دے رہا ہے جس کی واضح مثال یہ ہے کہ یو سی غزن آباد میں گیس فراہمی کیلیئے ایک کروڑ روپے کی گرانٹ کا اعلان کیا جا چکا ہے اب یہ یو سی غزن آباد کی مقامی قیادت پر منحصر ہے کہ وہ آئندہ کچھ ہی وقت میں ملنے والی اس گرانٹ کو کس طرح استمعال میں لاتے ہیں اور کونسی حکمت عملی اپناتے ہیں اس میں تو کوئی شک نہیں کہ ایک کروڑ سے پوری یو سی میں گیس نہیں لگ سکتی ہے البتہ اگر کوشش کی جائے تو چند موضع جات میں مین لائن ضرور بچھائی جا سکتی ہے اس طرح کی گرانٹس روز روز نہیں ملتی ہیں ایسے مواقع کبھی کبھار ہی میسر آتے ہیں بہترین حکمت عملی اختیار کر کے ان سے استفادہ حاصل کیا جا سکتا ہے مقامی قیات باہمی اتفاق سے تمام معاملات کا جائزہ لے کر کسی ایک بات پر متفق ہو جائے تو ضرور کوئی بہتر حل نکل سکتا ہے لیکن اس موقع پر بھی اگر ایک دوسرے کو نیچا دکھانے کی کوشش کی جاتی رہی تو یہ بہترین موقع ہاتھ سے نکل جائے گا اور یو سی کے عوام کو نقصان سے دوچار ہونا پڑ سکتا ہے دوسرا بنیادی مرکز صحت جس کیلیئے 20کنال زمین بھی دی جا چکی ہے اور زمین حکومت پنجاب کے نام انتقال بھی ہو چکی ہے اور اس کاپی سی ون بھی تیار ہو گیا تھا لیکن اس کا باوجود یہ اہم منصوبہ ابھی تک شروع نہیں ہو سکا ہے جو کہ سمجھ سے بالاتر ہے اس منصوبے میں کونسی وجوہات ابھی تک رکاوٹ بنی ہوئی ہیں یہ منصوبہ بھی مقامی قیادت کیلیئے سوالیہ نشان بن چکا ہے یو سی غزن آباد میں ایک بھی بنیادی مرکز صحت موجود نہیں ہے جس کیلیئے یہاں کے باسیوں کو بخار زکام جیسی بیماریوں کے علاج کیلیئے شاہ باغ و چوکپنڈوڑی جیسے دور دراز ہسپتالوں میں جانا پڑتا ہے اس منصوبے میں تا خیر پر بھی پی ٹی آئی کی مرکزی اور مقامی قیادت کی کارکردگی پر سوالات اٹھ رہے ہیں اور عوام اس اہم ترین منصوبے میں حائل رکاوٹ کے اسباب جاننے کا مطالبہ کر رہے ہیں شاہ باغ تا نوتھیہ روڈ جو اس وقت ایسی صورتحال اختیار کر چکی ہے کہ اس پر گاڑیاں چلنا تو بہت دور کی بات ہے اب اس پر موٹر سائیکل اور پہدل چلنا بھی مشکل ہوتا جا رہا ہے صداقت علی عباسی دو دفعہ اس روڈ کی مرمت کے اعلانات کر چکے ہیں لیکن ان پر عملدرآمد ابھی تک التوا کا شکار ہے یہ ایک ایسا روڈ ہے جس پر روزانہ سیکنکڑوں کی تعداد میں زائرین دربار حضرت باباغلام بادشاہ پر سلامی کیلیئے آتے ہیں جن کا زیادہ تر تعلق بھی کہوٹہ اور مری کے علاقوں سے ہوتا ہے اب اس مذکورہ دربار پر پہنچنے کیلیئے جان جوکھوں کا کام بن چکا ہے اس روڈ کی حالت انتہائی ناگفتہ بے حال ہو چکی ہے نیز اس روڈ کے آس پاس تقریبا پچاس کے لگ بھگ دیہات لگتے ہیں جن کا روزانہ کی بنیاد پر اسی روڈ پر گزر ہوتا ہے اس روڈ کی خستہ حالی مالی نقصان کے ساتھ ساتھ زہنی اذیت کا باعث بھی بنی ہوئی ہے پاکستان تحریک انساف کی مقامی قیادت کو ان تمام مسائل پر ترجیح بنیادوں پر غور وخوض کرنا ہو گی اور اپنی مرکزی قیادت کے سامنے یہ مسائل دوبارہ پیش کرنا ہوں گئے اور ان کا کوئی حل نکالنا ہو گا اگر یہ مسائل حل ہو گئے تو پی ٹی آئی آئندہ بلدیات میں کسی کو منہ دکھانے کے قابل ہو گی بصورت دیگر ان کے پاس عوام کو دکھانے کیلیئے کوئی کارکردگی موجود نہیں ہے جو کو سامنے رکھ کر وہ اپنے بلدیاتی امیدوار کامیاب کروا سکیں یہ بات بھی قابل تسلیم ہے کہ ترقیاتی کام پی ٹی آئی کی حکومت کے ترجیحات میں شامل نہیں ہیں لیکن عوام کو تو لچسپی صرف ان کے مسائل کے حل میں ہے ان کے مسائل حل ہوں گئے تو وہ اپنے نمائندوں سے مطمئن ہو سکیں گئے -	Politics Articles	تحصیل کلرسیداں کی یو سی غزن آباد گیس فراہمی کیلیئے ا کروڑ روپے کا اعلان
امریکی صدرڈونلڈٹرمپ کی مسئلہ کشمیرپرثالثی بارآورثابت ہوگی یانہیں البتہ پاکستان کو سعودی عرب اورایران کے درمیان مصالحتی کوششوں سے بڑا بریک تھروملاہے ، سعودی وزیرخارجہ شہزادہ فیصل بن فرحان نے سوئٹزر لینڈ کے شہر ڈیووس میں ایک انٹرویو میں کہاہے کہ ان کا ملک ایران کے ساتھ مشروط طور پر مذاکرات کے لیے تیار ہے لیکن یہ ایران پر منحصر ہے کہ وہ بات چیت کرنا چاہتا ہے یا نہیں۔ ایران کو مذاکرات کے لیے یہ شرط قبول کرنا ہوگی کہ وہ اپنے علاقائی ایجنڈے کو تشدد کے ذریعے آگے نہیں بڑھائے گا۔اس کے فورابعد ایران کی جانب سے بھی مشرق وسطی کو درپیش مسائل اور خطرات کے خاتمے کے لیے سعودی عرب کیساتھ مل کر کام کرنے کی خواہش کا اظہار کیا گیا ہے۔ ایرانی صدر کے چیف آف سٹاف محمود واعظمی نے کہاہے کہ سعودی عرب کے ساتھ تعلقات ایسے نہیں ہونے چاہئیں جیسے ہمارے امریکا کی طرح ہیں۔ ایران اور سعودی عرب سے زیادہ مشرق وسطی کے حالات کو کوئی دوسرا ملک نہیں سمجھ سکتا اس لیے مشرق وسطی کو درپیش مسائل اور خطرات سے نمٹنے کے لیے دونوں ممالک کو مل کر کام کرنا چاہیے جس کے لیے ایران اور سعودی عرب کے تعلقات اچھے ہونا ضروری ہیں۔ یہی وہ پیغام ہے جوپاکستان دونوں ملکوں کوپہنچارہاہے یہ ان کوششوں کانتیجہ ہے جوپاکستان ایک عرصے سے کررہاہے دونوں اطراف سے برف پگھل رہی ہے، وزیرخارجہ شاہ محمو د قریشی نے جوایران اورسعود ی عرب کاجوحالیہ دورہ کیا اس کے اثرات ظاہرہوناشروع ہوگئے ہیں ،قاسم سلیمان کے واقعہ کے بعد پوری دنیایہ سمجھ رہی تھی کہ تیسری عالمی جنگ چھڑسکتی ہے مگرپاکستان واحدملک تھا جس نے برملااعلان کیاکہ جنگ کسی کے بھی مفادمیں نہیں بلکہ پاکستان نے عملی طورپرثابت بھی کیاکہ ہم جنگ کے خلاف ہیں وزیرخارجہ شاہ محمود قریشی نے ایران ،سعودی عرب اورامریکہ کادورہ کیا اس دورے کے دوران انہوں نے ایران کے صدرحسن روحانی سے ملاقات کی وزیر خارجہ نے واضح کیا کہ پاکستان خطے میں کسی جنگ کا حصہ نہیں بنے گا بلکہ خطے میں قیام امن اور کشیدگی کے خاتمے کے لیے اپنا متحرک اور مثبت کردار ادا کرنے کے لیے پرعزم ہے قریشی نے مزید کہاکہ ہم علاقائی سلامتی کے حصول کے لیے ہر سفارتی کوشش کو بروئے کار لانے کے لیے پرعزم ہیں اور اس حوالے سے بھی کہ پاکستان کی سرزمین جنگ کے لیے استعمال نہیں ہو گی۔ پاکستان کے اس اضح اعلان کے بعد امریکی عزائم کودھچکالگا مصالحتی کوششوں کے سلسلے میں شاہ محمود قریشی نے سعود ی عرب کابھی دورہ کیا جہاں انہوں نے سعودی وزیر خارجہ شہزادہ فیصل بن فرحان بن آل سعودودیگرحکام سے ملاقاتیں کیں ،پاکستان نے ہمیشہ ایران اورسعودی عرب کے درمیان مصالحانہ کوششیں کی ہیں اس سے قبل سابق وزیراعظم میاں نوازشریف نے یہ کوشش کرچکے ہیں اگرچہ اس وقت ایران نے ان کاٹھنڈااستقبال کیاتھا ۔ریاست پاکستان سعودی عرب اورایران کے درمیان کشیدگی کی حامی نہیں ہے یہی وجہ ہے کہ جب عراق اورایران کے درمیان جنگ ہوئی توپاکستان غیرجانب داررہا مگرجب عربوں اوراسرئیل کے درمیان جنگ ہوئی توپاکستان نے عربوں کی مددکے لیے اپنی فوج بھیجی ،جنرل راحیل شریف اسلامی عسکری اتحاد کی سربراہی اس شرط پرقبول کی تھی کہ وہ کسی مسلمان ملک کے خلاف جارحیت نہیں کریں گے اس کی وجہ یہ ہے کہ پاکستان خطے میں امن کاخواہاں ہے ۔ اس کے ساتھ ساتھ پاکستان نے یہ بھی واضح کیاہے کہ ان حالات میں کسی بھی قسم کی جنگ پاکستان ،سعودی عرب اورایران کے مفادمیں نہیں ،پاکستان کے لیے اب مزیدکسی جنگ میں شمولیت سے اجتناب اس لیے بھی ضروری ہے کہ پاکستان افغانستان کی طویل جنگ میں شامل ہوکرخمیازہ بھگت چکاہے ، دوسری طرف انڈیاجیسادشمن تیارکھڑاہے ،جوموقع کی تلاش میں ہے کہ جوں ہی پاکستان عدم استحکام کاشکارہواوروہ اس سے فائدہ اٹھائے ۔جبکہ سعودی عرب نے ہمیشہ جارحیت سے گریزکیاہے اورسعودی عرب کے کبھی بھی توسیع پسندانہ عزائم نہیں رہے اس کے ساتھ ساتھ کسی بھی مشکل حالات میں پاکستان اپنے دوست اوربھائی سعود ی عرب کوتنہانہیں چھوڑسکتا یہی ہی وہ پیغام ہے جوپاکستان عالمی استعماروں کواپنی سفارتکاری سے دے رہاہے ۔ سعودی عرب بھی اپنے پڑوس میں متعددجنگوں کی تپش محسوس کرچکاہے جس کے شعلوں سے بامشکل مملکت سعودی عرب بچ پایاہے ،شام ،عراق کی جنگوں کے بعد استعماری طاقتوں کااگلاہدف سعودی عرب ہے یمن میں جنگ کے شعلے بھی اسی کاحصہ ہیں ،استعماری طاقتوں کی طرف سے مشرق وسطی اورمستحکم مسلمان ممالک عراق ،لیبیا،شام ،تنزانیہ کوعدم استحکام شکارکرنے کے بعد مشرق وسطی میں جو تنا بڑھتاؤ جارہا ہے وہ آہستہ آہستہ پورے خطے کو اپنی لپیٹ میں لے سکتاہے اس لیے پاکستان سمجھتاہے کہ ایران اورسعودی عرب کی لڑائی کسی کے بھی مفادمیں نہیں ۔ ایران امریکہ یاکسی دوسرے ملک کے ساتھ کسی بڑی جنگ کامتحمل نہیں کیوں کہ ایران پر عائد پابندیوں کی وجہ سے ملک کے اندر بغاوت کی صورتحال پیدا ہوسکتی ہے خاص طور پر ، بے روزگاری اور بدعنوانی جیسے معاملات پر عراق ، لبنان اور ایران میں حالیہ مظاہرے بھی اسی کی غمازی کررہے ہیں،ایران پہلے ہی اپنے آپ کوبہت سی جنگوں میں جھونک چکاہے ،شام ،عراق ،لبنا ن اوریمن میں ایرانی مداخلت تسلیم شدہ ہے ،ایسی صورتحال میں ایران کے لیے یہ بہت مشکل ہوگا کہ اگر اس نے مزیدکوئی جنگ یادیگر بہت سے ممالک سے دشمنی مول لے لی تو اس کی معیشت مزید برباد ہو جائے گی۔ مشرق وسطی میں کسی بھی طرح کی جنگی صورتحال پیدا ہوئی تو اس کا اثر پوری دنیا کو غیر مستحکم کرسکتا ہے۔ کیونکہ خطے میں تیل کا سب سے بڑا ذخیرہ ہے۔ مشرق وسطی میں سب سے زیادہ تیل برآمد کرنے والے ممالک ہیں، اور اگر جنگ شروع ہوتی ہے تو پوری دنیا اس کی لپیٹ میں آجائے گی اور اس کا عالمی معیشت پر برا اثر پڑے گا۔پھر یہ محدود جنگ نہیں ہوگی۔ جنگ پورے خطے میں پھیلے گی اور بڑے پیمانے پر تباہی کا اندیشہ ہوگا۔ امریکہ نے ایران کے ساتھ متعدد بار کام کرنے کیاہے۔ ایران نے بھی امریکہ کا ساتھ دینے کی کوشش کی ہے۔ نائن الیون کے بعدافغانستان پر حملے کے وقت ایران نے امریکہ کو انٹیلی جنس فراہم کی تھی، یہاں تک کہ جب امریکہ عراق پر حملہ کرنے کی تیاری کر رہا تھا تب بھی ایران امریکہ کے مابین بات چیت جاری تھی کیونکہ صدام حسین دونوں کو کھٹک رہے تھے۔اسی طرح شام میں بھی ایران اپنے اور امریکہ کی مشترکہ دشمن تنظیم داعش کے خاتمے میں کرداراداکیا ہے ، ایران نے اپنی طرف سے ان تعلقات کو بہتر رکھنے اور خطے میں استحکام برقرار رکھنے کی کوشش کی ہے۔ امریکہ اوراسرائیل کی یہ سازش ہے کہ کسی ناکسی طرح ایران سعودی عرب آپس میں الجھ پڑیں اور اس فساد کی لپیٹ میں پوری امت مسلمہ آجائے۔ سعودی عرب اور ایران کی جنگ کی صورت میں پوری مسلم امہ 2 بلاکس میں تقسیم ہو جائے گی، شیعہ سنی تصادم نہ صرف سعودیہ اور ایران کے درمیان ہوگا، بلکہ یہ جنگ ہر مسلمان ملک کے گلی کوچوں تک پھیل سکتی ہے۔ یہی وہ پیغام ہے جوشاہ محمود قریشی نے دونوں ممالک تک پہنچایاہے وزیرخارجہ نے بہترین سفارتکاری کرتے ہوئے مشرق وسطی کوجنگ سے بچانے میں اہم کرداراداکیاہے اس سے یہ ثابت ہوتاہے کہ پاکستان ایک ایساملک ہے کہ وہ اگر ایران اور امریکہ کے درمیان یا ایران اور سعودی عرب کے درمیان کردار ادا کرنا چاہے تو کر سکتا ہے اس کے ساتھ ساتھ شاہ محمود قریشی کواس کامیابی کے بعد مشرق وسطی کے حالات پرمزیدتوجہ دینے کی ضرورت ہے تاکہ وہاں سے بڑی خوشخبری مل سکے ۔	Politics Articles	مشرق وسطی میں پاکستان کی ثالثی ۔؟
*وزیراعظم عمران خان کا دورہ لاھور اھم قرار دیاجا رھا ھے / دورہ لاھور کے دوران عمران خان گورنر ھاؤس لاھور میں تحریک انصاف کے باغی اراکین پنجاب اسمبلی سے ملاقات کریں گے جبکہ اس کے علاوہ کئی اھم اجلاس ھونگے جن میں سنجیدگی سے غور کیاجائیگا کہ وزیراعلیٰ عثمان بزدار کی بیوروکریسی سمیت انتظامی امور پر گرفت کیوں نہیں ھے اور تحریک انصاف کے اراکین اسمبلی سمیت اتحادی جماعتوں کے ان سے کیا تحفظات ہیں؟ باوثوق ذرائع کیمطابق عمران خان کا دورہ لاھور نہایت اھم ھے جس میں درپیش سیاسی چیلنجز کے حل کیلئے آخری موقع درکار ھوگا کہ اس پر درست فیصلےکئے جائیں وگرنہ آئندہ پنجاب میں عثمان بزدار کو ھٹانا ناگزیز ھوگا۔۔ تجزیہ کاروں کیمطابق موجودہ صورتحال جو پنجاب کیساتھ ساتھ بلوچستان جبکہ سندھ میں تحریک انصاف کی خراب ترین یکطرفہ منصوبہ بندی و سیاسی حکمت عملی کی ناکامی سے آئندہ بالخصوص کراچی سے تحریک انصاف کے ووٹ بنک کا صفایا ھوگا۔ دیکھنا یہ ھے کہ درپیش اندرون ملک خراب اکانومی صورتحال سمیت سیاسی عدم استحکام کے شکار اس ملک میں سیاسی استحکام کی بحالی اور عوامی بےچینی کو دور کرنے کیلئے بڑی قومی سیاسی جماعتیں کیا کوئی مثبت کردار ادا کریں گی؟ اور چونکہ سالانہ بجٹ 2019ء میں ٹیکس حصول کے جو اہداف FBR نے IMF کی ایماء پر رکھے تھے وہ پورے کرنے میں حکومت مکمل ناکام واضح ھورہی ھے بلکہ FBR کے ماھانہ وار ٹیکس حصول کےاھداف آج آدھے بھی حاصل نہیں ھو رھے جبکہ حکومتی وزراء آئے دن یہ دعوا کرتے نظر آتے ہیں کہ غیر ملکی قرض کا بڑا حصہ ورلڈ بنک کو ادا کردیاگیاھے اس دعوے کے نتیجے میں پاکستانی عوام کو ڈالر کی گرانی میں کمی دیکھنے میں نہیں آئی اور نہ سرمایہ کاروں کا اندرون ملک اعتماد بحال ھوتا نظر آرھاھے بلکہ پے در پے ٹیکسز کے اضافے سمیت پٹرولیم مصنوعات اور یوٹیلٹی بلز کے ریٹس و دیگرز میں تسلسل سے اضافہ کیاجارھاھے۔ مقامی انڈسٹریز کا گلا گھونٹ دیا گیاھے جس باعث سرمایہ کاروں کااعتماد مجروح ھوا جنہوں نے انویسٹمنٹ کرنے سے ھاتھ کھینچ لیاھے جبکہ ریئل سٹیٹ کاروبار سے منسلک ریت، سیمنٹ، سریا، سامان ھارڈویئر، لکڑی، اینٹوں کی قیمتیں تقریبا ڈبل ھونے سے کاروبار ٹھپ ھوچکےہیں جس سے ہنر مند و مزدور طبقہ بڑی تعداد میں بیروزگار ھورھاھے۔ کرپشن کم ھونے کی بجائے اسکے نئے بڑے ریکارڈ بن رھے ہیں جن میں حکومتی وزراء کے نام سامنے آرھے ہیں۔ آٹا، چینی، اجناس سمیت دیگر بحران ابھی تک قائم دائم ھے اور نہ رکنے والی بڑھتی قیمتوں نے عوام کی چیخیں نکال دی ہیں۔ آٹو کار انڈسٹری 60 فیصد بند ھوچکی جو پلانٹ چل رھے ہیں انکا معیار یہ ھے کہ گاڑی کی باڈی کیلئے ھلکے ٹین ڈبے استعمال کررھے ہیں اور ایئر بیگ کے بغیر ان گاڑیوں کی قیمتیں آسمان تک جا پہنچی ہیں۔ تحریک انصاف کی حکومت میں ھر شعبہ زندگی متاثر شدید ھورھاھے۔ شعبہ زندگی سے متعلقہ روزمرہ استعمال کی عام اشیائے خوردونوش و سبزی، پھل اور گوشت کی قیمتوں نے عوام کو بوکھلا کر رکھ دیاھے۔ ادویات کی قیمتوں میں 400 فیصد اضافہ کردیاگیا۔ ان ادویات کے معیار کو چیک کرنیوالا بھی کوئی نہیں۔ بجلی اور گیس کی قیمتیں بڑھانا فیشن بنادیاگیاھے۔ پٹرولیم مصنوعات کی قیمتوں میں اضافہ بھی معمول بن چکاھے اور پٹرول پمپس گاڑیوں میں کم پیمائش پٹرول ڈال کر قیمت مکمل وصول کررھے ہیں اور انہیں کوئی چیک کرنے والا نہیں۔ گراں فروشی انتظامیہ کی ملی بھگت سے سرعام ھو رھی ھے۔۔ عوام کے بنیادی حقوق سے متعلقہ بلدیاتی ادارے وجود میں نہیں۔ سرکاری ڈسپنسریاں اور ھسپتال میں مریضوں کا کوئی پرسان حال نہیں ھے جبکہ تمام بڑے شہروں میں ٹریفک کا نظام اتھل پتھل ھوچکا ھے۔ ہیوی ڈیوٹی ٹریفک دن کے اوقات میں شہروں میں داخل کرا کے نوجوانوں اور شہریوں کو کچل کر انکا قتل عام کیا جا رھا ھے ان معاملات میں اعلی ٹریفک انتظامیہ براہ راست ملوث ھے۔ ایکسیڈنٹ میں ھونیوالی ھلاکتوں کی خوفناک رپورٹس تمام تھانوں سے طلب کی جاسکتی ہیں اور ان تمام معاملات کو میڈیا سے دانستہ دور رکھا جارھا ھے۔۔ زرعی زمین کیلئے بننے والے ٹریکٹرز ٹرالیاں سارا دن اینٹوں اور ریت سے لدی بغیر بریک اور بغیر نمبر پلیٹ شہر کی معروف بڑی شاھراھوں پر دندناتی پھر رہی ہیں اور انہیں غیر تجربہ کار ڈرائیور جنکے کانوں میں ہینڈ فری لگی نظر آتی ھے وہ لوگوں کو روندنے میں مصروف ہیں۔ ٹریفک کاسارے بڑے شہروں میں جام رھنا معمول بن گیاھے اور بالخصوص لاھور جس میں سارا پنجاب سمٹ رھاھے یہاں ٹریفک وارڈن صرف موٹرسائیکلوں و ھلکی گاڑیوں کے چالان کرتے و دیہاڑیاں لگاتے نظر آتے ہیں۔ پنجاب کے سارے بڑے شہروں کی بڑی شاھراھوں سے ملحقہ مارکیٹس کیساتھ ناجائز موٹرسائیکلوں اور گاڑوں کےپارکنگ سٹینڈز الگ سے ایک بڑے مافیا کا روپ دھار چکے ہیں صرف لاھور شہر میں اسوقت 100 پارکنگ پلازوں کی اشد ضرورت ھے ۔ ناجائز پارکنگ سٹینڈز ٹریفک میں خلل ڈالے ھوئے ہیں۔۔ پنجاب حکومت لاھور سمیت بڑے شہروں میں ضروری جگہوں پر ٹریفک بہاؤ برقرار رکھنے کیلئے یوٹرن بنانے میں ناکام جبکہ پنجاب کے دارالخلافہ لاھور کے واحد داخلی راستے شاھدرہ کے مقام پر سگنل فری پل بنانے کی بجائے ٹریفک فرسودہ اشارے لگاکر ٹریفک بہاؤ کا مزید خانہ خراب کردیاھے۔ ورلڈ بنک کے سروے کیمطابق راوی پل سے روزانہ کی بنیاد پر 40 لاکھ افراد روزگار کےحصول کیلئے شہر لاھور میں داخل ھوتے ہیں مگر اس اھم مسئلے کیجانب توجہ ہی نہیں دی گئی۔۔ داتا دربار جہاں انڈر پاس کیضرورت اشد ھے جبکہ لاھور پرانے اندرون شہر کے چاروں جانب پھیلی تاریخی اھمیت کی حامل سرکلر روڈ پر اندرون شہر کے ھر دروازے کے سامنے انڈر پاس کے بنائے جانے کی اشد ضرورت ھے جبکہ دریائے راوی پر پہلے سے بنے پل کی گنجائش بہت کم ھے یہاں ٹریفک ھر وقت جام رھتی ھے یہاں مزید ایک بڑے کم از کم 4 لائنوں پر مشتمل پل کی ضرورت ھے اور گوجرانوالہ روڈ مریدکے رچنا ٹاؤن سے پہلے بمقام امامیہ کالونی پر جی ٹی روڈ پر قائم ریلوے پھاٹک پر پل بنائے جانے کی ضرورت عرصہ 10سال سے ھے جبکہ لاھور کا مشہور و معروف چوک شاہکام جہاں ٹریفک گھنٹوں بند رہتی ھے یہاں ٹریفک بہاؤ کی درستگی کیلئے پل بنائے جانے کی اشد ضرورت ھے، کینال روڈ لاہور IEME سوسائٹی، ڈی ایچ اے اشارے کی جگہ انڈر پاس کی ضرورت کےعلاوہ ٹھوکر نیاز بیگ کینال روڈ سے بحریہ ٹاؤن کیجانب مڑنے والی سڑک پر ٹریفک کےاژدھام کے حل کیلئے انڈر پاس کی یہاں بھی ضرورت ھے اور قدیم اندرون شہر لاھور کی دیوار کیساتھ قائم پبلک تفریحی پارکس کے نیچے ڈبل تہہ خانوں کے قیام سے اندرون شہر کی تمام تجارتی مارکیٹس کی گاڑیاں، لوڈر تہہ خانوں میں بآسانی پارک کی جاسکتی ہیں اور اوپر باغ بھی بن سکتے ہیں۔۔ لاھور مال روڈ پر انڈر پاسز ضرورت، پنجاب سول سیکرٹریٹ کے باھر انڈر پاس کی ضرورت۔ مگر یہ سب کرے گا کون؟ میٹرو، اورینج لائن کی تعمیر بہترین مگر اسکی تعمیر کے دوران درمیان گنجان آباد رھائشیوں کی مناسبت اور ٹریفک کے بہاؤ کیلئے یو ٹرن نہایت کم بنائے گئے جس سے ٹریفک ون وے کا خطرناک کلچر پروان چڑھا جسوجہ سے ھلاکتوں اور ایکسیڈنٹس میں بےپناہ اضافہ دیکھنے میں آرھا ھے اور رہی سہی کسر دن کےاوقات میں ہیوی ڈیوٹی ٹریفک کی بندش پر عمل نہ ھونے سے سارے بڑے شہر جام رھنے لگے اور ڈیوٹی پر موجود وارڈن صرف موٹرسائیکلوں کے چالانوں تک محدود ھوگئے۔۔ بڑے شہروں کے تمام سی ٹی اوز ٹرانسپورٹر تنظیموں سے ماھانہ کی بنیاد پر کروڑوں روپے وصول کرکے ھیوی ڈیوٹی وہیکلز داخل کراکے شہریوں کو کچل کی قتل عام کرانے میں براہ راست ملوث ہیں اور ان تمام مسائل کی نشاندھی ھر فورم پر گاھے بگاھے کی جارہی ھے اور اسکا علم وزیراعظم عمران خان سمیت وزیراعلیٰ پنجاب عثمان بزدار کو بخوبی ھے مگر دانستہ آنکھیں بند کئے صرف بیانات سے کام لےرھے ہیں اور اسوقت لاھور کو ٹریفک کے لحاظ سے تین طبقات میں واضح تقسیم کردیاگیاھے۔ 1- لاھور چھاؤنی میں ایلیٹ کلاس کیلئے الگ ٹریفک نظام جبکہ 43 کلومیٹر طویل رنگ روڈ پر لاھور کے شہریوں کی 40 لاکھ موٹر سائیکلز کو گزرنے کی اجازت نہیں اور تیسرے نمبر پر باقی سارے لاھور میں گدھےگاڑیاں، چنگ چی، پبلک ٹرانسپورٹ، ناکارہ بسیں، سست ٹریفک سمیت ویگنوں، ٹرالوں، ڈمپروں، 22 ویلروں، پٹرول و کیمیکل ٹینکروں کو دندنانے کی مکمل 24 گھنٹے اجازت ھے اور یہیں سب سے زیادہ ھلاکتیں ھوتی ہیں حالانہ 40 لاکھ موٹر سائیکل سواروں لاھور کے شہریوں کو رنگ روڈ کی اجازت ملنا انکا بنیادی حق ھے انہیں اس بنیادی حق سے محروم دانستہ رکھاگیاھے۔ وعدوں کے باوجود آج تحریک انصاف برسراقتدار آنے کے باوجود اپنی بیان کردہ پالیسیوں سمیت درپیش گھمبیر مسائل کےحل کیلئے تبدیلیاں نہیں لاسکی جسکی امیدیں عوام نے ان سے وابستہ کررکھی تھیں جسوجہ سے تحریک انصاف اپنے اقتدار کے پہلے ڈیڑھ سال میں ہی اپنی مقبولیت کا گراف زیرو پر لے آئی اور ضروری مسائل سمیت مہنگائی کنٹرول کرنے کی بجائے سارے مافیاز کو کھلی چھٹی دیدی اور سیاسی انتقام پر اتر آئی حالانکہ ن لیگ کی حکومت کی پرفارمنس ان کے مقابلے میں ھزاروں گنا بہتر رہی یہی وجہ ھے کہ آج ن لیگ کا ووٹ بنک میاں نوازشریف کی موجودگی میں مزید مضبوط ھوچکاھےاور وقت نے قوم پر یہ بھی ثابت کردیاھے کہ نوازشریف سمیت ن لیگی قیادت پر جو کیسز بنائے گئے تھے وہتمام جھوٹے ثابت ہوئے۔ تحریک انصاف کوئی ایک بھی الزام ثابت نہ کرسکی بلکہ خود بری طرح بینقاب ھوئی۔ تحریک انصاف کی وعدہ خلافیوں اور جھوٹ کے مہا ریکارڈز اور یو ٹرنز نے انکی اصلیت کو ابتدائی قلیل عرصے میں ساری قوم کے سامنے بےنقاب کردیا اور آج یہ مکمل فیل ھوجانے کے باوجود ڈھٹائی کا مظاھرہ کررھے ھیں جس سے عوام ذھنی مریض اذیت میں مبتلا ہیں۔ درپیش حالات اگر ایسے ہی رھے تو پبلک آپے سے باھر ھو کر ازخود سڑکوں پر سول نافرمانی کیلئے آسکتی ھے۔ یہاں اسوقت اپوزیشن کو ملک وقوم کے بہترین مفاد میں ایک نقطے پر جمع ھو کر حکومت کو باور کرانے کی ضرورت ھے قبل اس کے دیر ھوجائے ابھی بھی وقت ھے اپوزیشن جماعتیں اپنا قومی کردار ادا کریں ورنہ تحریک انصاف کی بے حس حکومت اپنے بھیانک کردار سے پاکستان کو ایتھوپیا بنا کر چھوڑے گی۔* 	Politics Articles	اپوزیشن جماعتوں کےقومی کردار کی اشد ضرورت
معاف کیجئے گا، ہمارے یہاں 72سال میں ایک طرف عوام الناس سے جمہوریت کا کشکول دِکھا کر جمہوری اقتدار کی مسند پر قبضہ کرنے والے جمہوری پنڈتوں کے ہاتھوں جمہوریت کمزور سے کمزروتر ہوتی گئی ہے ۔مگر اِس عرصے میں دوسری جانب جمہوری کھٹولے میں سو ار قومی لٹیروں نے کرپشن کو مضبوط کیا اور اِسے طاقت بخشی ہے ۔جمہوری پنڈتوں اور کرپٹ عناصر کے گٹھ جوڑ نے عوام کا خون چوسا اور مُلک کی معاشی و اقتصادی بنیادوں کو کھوکھلا کیا ہے۔ گوکہ دونوں نے ہی مل کر جمہوریت کو کمزور کیا اور کرپشن کے کینسر کو پال پوس کر پروان چڑھایا ہے ۔ کیا ہمارے یہاں جمہوریت اور کرپشن کا چولی دامن کا ساتھ ہے؟ آج یہ سوال ہر محب وطن پاکستانی کی زبان پر ہے ۔اگر ایسا نہیں ہے؟ تو پھرکیا ..؟؟ہے کوئی جو عوام کے اِس سوال کا تسلی بخش جواب دے اور پاکستانی قوم کو اُس طرح مطمئن کرے۔ جیسا کہ قوم جمہوریت کی آبیاری اور کرپشن کے خاتمے کے لئے کئے جانے والے سرکاری اقدامات سے متعلق جاننا چاہتی ہے۔ جیسا کہ عوام میں پائی جانے والی اِس بے چینی کو دورکرنے کی پچھلے دِنوں ہی ڈیووس میں خطاب کے دوران وزیراعظم عمران خان یہ کہتے ہوئے کوشش کرچکے ہیں کہ ’’ماضی میں حکمرانوں نے ذاتی مفادکے لئے اداروں کو تباہ کیا ، بڑے منصوبوں میں کمیشن لی، معیشت کو منصوعی طور پر کنٹرول کیا اور دنیاسے جھوٹے وعدے کئے، فوج سے کشیدگی کی وجہ سابقہ حکومتوں کی کرپشن تھی،جبکہ آج سول او ر عسکری قیادت میں مکمل ہم آہنگی ہے ،حکومت کو عسکری سمیت تما م اداروں کو حمایت حاصل ہے‘‘ وزیراعظم دنیا میں گھوم گھوم کر پاکستان کے جمہوری عمل و چہرہ اور کرپشن کے تیزی سے گرتے گراف کو متعارف کرانے میں لگے ہوئے ہیں.مگر لگتا ہے کہ ابھی وزیراعظم اور اِن کی ٹیم کو مُلک میں جاری جمہوری عمل اور لگام لگتی کرپشن کے حکومتی اقدامات کو متعارف میں مزید وقت لگے گا. جب تک حکومت مُلک میں جاری حقیقی جمہوری عمل اور کنٹرول ہوتی اور بتدریج کم ہوتی ہوئی کرپشن کو دنیا بھر میں پوری طرح متعارف نہیں کرادیتے ہیں. اُس وقت تک مُلک میں اُمید افزاء بیرنی سرمایہ کاری کا آنا محال ہوگا۔ جبکہ ہمارے بارے میں سات سمندر پار سے کرپشن اور جمہوریت کے حوالوں سے سروے کرنے والے اداردوں کی ایسی تازہ ترین خبریں آتی رہیں گیں۔ جیسی کہ دنیا بھر میں مُلکوں میں جمہوریت اور کرپشن کی سطح کا پیما نہ جانچنے والے بین الاقوامی ادارے ٹرانس پیرنسی انٹرنیشنل اور دی اکنامسٹ انٹیلی جنس یونٹ (ای آئی یو) کی جانب سے حالیہ رپورٹس جاری ہوئی ہیں۔ جن میں بچتے بچاتے کئی مصالحتوں اور مفاہمتوں کا سہارالیتے ہوئے ٹرانس پیرنسی انٹرنیشنل اور دی اکنامسٹ انٹیلی جنس یونٹ نے کبھی دُکھ اور کبھی خوشگوار احساس کے ساتھ اظہار کیا ہے کہ ’’ دنیا کے بیشتر مُلکوں میں جمہوریت پسپائی اختیار کررہی ہے مگر کرپشن میں اضافہ ہورہاہے ۔سالانہ بنیادوں پر کئے جانے والے اِس سروے میں 167ممالک میں پانچ عناصر کا جائزہ لیتے ہوئے جمہوریت کا پیمانہ معلوم کیا جاتا ہے۔ جن میں انتخابی عمل اور تکثیریت، حکومت کے کام کرنے کا انداز، سیاسی عمل میں شرکت، جمہوری سیاسی کلچر اور شہری آزادیاں شا مل ہیں۔ تازہ ترین رپورٹ کے مطابق ، مختلف مُلکوں میں یہ پانچوں عوامل زوال کا شکار ہیں، 2006سے شروع کئے جانے والے اِس سروے میں پہلی مرتبہ ہے کہ دس میں سے کسی مُلک کی جانب سے 5.44کا تنہائی کم ترین اسکور حاصل کیاہو۔ رپورٹ کے مطابق دنیا کے صرف 22ممالک ایسے ہیں۔ جہاں رہنے والے 43کروڑعوام مکمل جمہویرت کے ثمرات سے لطف اندوز ہورہے ہیں ۔جبکہ دنیا کی آبادی کا ایک تہائی سے بھی زیادہ حصہ آمرانہ دور میں زندگی گزارنے پر مجبورہے ۔ رپورٹ میں جابجابتایاگیاہے کہ 54ممالک (دنیا کی 42.7فیصدآبادی) میں موجود جمہوری نظام میں خامیاں ہیں۔37ممالک (دنیاکی 16فیصدآبادی )میں ہائبرڈ نوعیت کی حکومت ہے۔ جبکہ54ممالک (دنیا کی 35.6فیصد آبادی) میں مکمل آمرانہ حکومت ہے ۔ جن مالک میں مکمل جمہوریت موجودہے۔ اِنہیں10میں سے 8سے10نمبردیئے گئے ہیں۔جہاں نقائص سے پر جمہوریت موجود ہے۔ اِنہیں 6سے 8کے اسکورکے درمیان رکھاگیاہے ۔ہائبرڈ جمہوریت والے ممالک کو 4سے 6اسکورکے درمیان رکھاگیاہے۔ جبکہ آمرانہ حکومتوں والے ممالک کو صفر سے 4کے درمیان اسکور یاگیاہے۔ بہترین جمہوریتوں میں بالترتیب ایک سے 10سے آنے والے ممالک میں ناروے، آئس لینڈ ، سوئنڈن، نیوزلینڈ، فن لینڈ، آئرلینڈ ، ڈنمارک اور کینیڈاشامل ہیں۔آٹھوں نمبر پر کوئی مُلک نہیں ۔ جبکہ اسٹریلیانویں اور سوئٹزرلینڈ کو دسویں نمبر رکھا گیاہے۔فہرست میں برطانیہ کا نمبر 14واں ہے۔ جبکہ امریکا25ویں نمبر پر ہے پاکستان کو 108ویں نمبر پر رکھا گیاہے۔ جہاں انتخابی عمل کو 10میں سے 6.08حکومت کے کام کرنے کے انداز کو 10میں سے 5.71سیاسی شرکت کو 10میں سے2.22سیاسی کلچر کو 10میں سے 2.50جبکہ شہری آزادیوں کے شعبے میں پاکستان کو10میں سے4.71نمبردیئے گئے ہیں رپورٹ میں پیش کئے گئے سالانہ تقابلی جائزے کو دیکھیں توکہا جاسکتاہے کہ تحریک انصاف کے دورِ حکومت میں جمہوریت پیپلز پارٹی اور نوالیز کے ادوار سے کم ہے اور اِس کا اندازہ سلانہ اسکور سے بآسانی لگایاجاسکتاہے 2019میں مجموعی اسکور 4.25،2018میں 4.17،2017میں6 4.2،2016میں4.33،2015میں 4.40،2014میں4.64،2013میں 4.64،2012میں4.57،جبکہ فہرست میں بھارت گزشتہ سال کے مقابلے میں دس درجے تنزلی کے ساتھ 51ویں پوزیشن پر آگیا۔رپورٹ میں اس کی وجہ شہر آزادیوں کے شعبے میں مُلکی خراب کارکردگی بتائی گئی ہے ۔رپورٹ میں چیخ چیخ کر بتایاگیاہے کہ 2018میں بھارت کا مجموعی اسکور 7.23تھا جواب کم ہوکر 6.90ہوگیاہے۔ اور یہی وجہ ہے کہ بھارت کو نقائص سے پر جمہورتیوں کی فہرست میں رکھاگیاہے،اِسی دوران فہرست میں چین کا اسکور بھی کم ہو کر 2.26تک جاپہنچا ہے اور فہرست میں اِس کا نمبر پاکستان سے بھی نیچے یعنی 153ویں نمبر پر ہے ۔رپورٹ کے مطابق اِس صورت حال کی وجہ عوام ڈیجیٹل جاسوسی اور اقلیتوں کے خلاف امتیازی سلوک جیسے اقدامات شامل ہیں۔ بہتری کی جانب ممالک میں 52ویں نمبر پر برازیل کا نام سامنے آیاہے۔ جس کا اسکور 6.86ہے 69ویں نمبر پر مُلک سری لنکاکا اسکور 6.27جبکہ80ویں نمبرپر موجودمُلک بنگلادیش کا اسکور 5.88رہافہرست میں آخری 167ویں نمبر پر شمالی کوریاکارہا۔‘‘ لگ بھگ 72سال پہلے اسلام کے نام پر بننے والا مُلک رفتہ رفتہ اسلامی ریاست سے جمہوری ریاست میں بدل گیا ۔مگر آج نہ یہ اُس طرح ابتدائی تصوارتی بنیادوں پر بننے والا اسلامی مُلک ہی رہاہے۔ اور نہ ہی ٹھیک طرح جمہوری بن پایا ہے۔بڑے بڑے دعووں کے ساتھ رواں حکومت وطن عزیز کو مدینہ جیسی ریاست بنانے کے اعلانات تو بہت کررہی ہے مگر ابھی تک ایسا کچھ اچھا ہوتا نظرنہیں آرہاہے کہ موجودہ حکومت مُلک کو مدینہ جیسی ریاست بنا پائے گی حکومت کے سارے وعدے اور دعوے سب محض سیراب ہی لگ رہے ہیں کیوں کہ وزیراعظم عمران خان مصالحتوں اور مفاہمتوں کے شکار ہوکر یوٹرن پہ یوٹرن لینے میں مہارت حاصل کرتے چلے جارہے ہیں مگر مُلک سے کرپشن اور کرپٹ عناصر کے خاتمے کے لئے جو کام اِنہیں کرنے چاہئے تھے۔ یہ ابھی تک اِس سے دامن بچا کرنکلنے میں ہی اپنی عافیت جان رہے ہیں۔ ایسا کیوں ہے ؟ اَب عوام کو بھی سمجھ آنے لگا ہے۔ غرض یہ کہ مُلک سیاسی شیخ چلیوں کے گرداب میں پھنس کر اسلامی اور جمہوری راگوں کے درمیان چوں چراں کا مربہ بن کررہ گیاہے۔ آج اِس مربے میں جس کا جی چاہتاہے۔ وہ اُسی کے مزے لوٹ رہاہے۔ جو اسلامی نظریات کا جھنڈا تھامے ہوئے ہیں۔ وہ اسلام کا پر چار کرکے ووٹ بٹورنے میں لگ جاتے ہیں۔ اور جو بے ثمر کی جمہوریت کا علم اُٹھا کر تیرے میرے پاکستان کا نعرہ بلند کرتے ہیں۔ وہ بھی ووٹ لیتے ہیں۔ اور سروں کی گنتی کے بعد نام نہاد جمہوری حکومت کی مسند پر سوار ہوکر مدرپدر آزاد حکمرانی کے گھوڑے دوڑاتے پھرتے ہیں۔سرزمینِ پاکستان میں یہ عمل جمہوری پجاری برسوں سے جاری رکھے ہوئے ہیں۔ اور ایوانوں کو جمہوری مندروں میں بدل کر سارے پنڈت یک دل اور یک زبان ہوکر اپنے ذاتی اور سیاسی مفادات اور فائدوں کے لئے پسند پسند کی قانون سازی کرتے ہیں۔ اور عوام کے مسائل کے حل کے لئے اُٹھائے جانے والے اقدامات اور احکامات کو بھولا کر سب عوامی فلاح و بہبود کے کاموں کو گمنامی کے گڑھے میں ڈال کربس قومی خزانے پر نظررکھ کراپنے الللے تللے کی منصوبہ بندیوں میں مصروف رہتے ہیں ۔ ویسے تو مُلک میں کئی اقسام اور فطرت کے لوگوں رہتے ہیں۔ مگر مُلک کو جو چلاتے ہیں۔ وہ صرف دوقسم کے لوگ ہیں۔ ایک جمہوریت کا کشکول لئے بے ثمر جمہوری حکمران اور دوسرے اِن جمہوری بھکاریوں کے افسر شاہی نما چیلے چانٹے اورانگلیوں پر گننے جانے والے چند اسلامی جماعتوں کے نمائندے یہی وہ لوگ ہیں۔ جو اہل ِ وسائل کے دعوے تو بہت کرتے ہیں۔ مگر پھر بھی عوام کو مسائل کی دلدل میں دھکیل کر اِنہیں اہلِ مسائل سے آگے بڑھنے بھی نہیں دیتے ہیں۔یوں محسوس ہوتا ہے کہ اِن مکاروں اور لٹیروں نے مُلک میں اپنے جیسے لوگوں کا ہی مضبوط گروہ بنا رکھا ہے۔ جو اپنے علاوہ کسی دوسرے کو حکمرانی کے قابل نہیں سمجھتے ہیں۔اِسی لئے مُلکی ایوانوں میں کئی سالوں میں عیاروں اور مکاروں کی بہتات ہے۔ اور ہمارے ایوان قانون سازی اور مُلکی تعمیرو ترقی اور عوامی فلاح و بہبود کے منصوبوں سے عاری ہوگئے ہیں۔	Politics Articles	کیا ہمارے یہاں جمہوریت اور کرپشن کا چولی دامن کا ساتھ ہے...؟؟
 تحریک انصاف نے اقتدار میں آنے سے پہلے جو انقلابی نعرے لگائے تھے ان میں ایک نعرہ یہ بھی تھا کہ عام آدمی کی پہنچ وزیراعظم ہاؤس سے خود وزیراعظم تک ہوگی۔ اسی انقلابی نعرے کو پایہ تکمیل پہنچانے کے لیے وزیرا عظم عمران خان کی جانب سے عوامی شکایات اور تجاویز براہ راست سننے کے لیے ’پاکستان سٹیزن پورٹل‘ کا باقاعدہ افتتاح کیا گیا۔ اس شعبے کا دفتر وزیرا عظم آفس ہی میں بنایا گیا ہے جس کے ذریعے عوام اپنی شکایات اور تجاویز (مشورے) براہ راست وزیرا عظم آفس کو بھیج سکتے ہیں۔ حکومتی ذرائع کا کہنا ہے کہ وزیر اعظم عمران خان براہ راست عوامی شکایات سن کر ان پر کارروائی کے احکامات بھی جاری کریں گے۔ پاکستان سٹیزن پورٹل کے لیے جدید انفارمیشن ٹیکنالوجی کا استعمال کیا گیا ہے تاکہ لوگ موبائل ایپ کے ذریعے حکومتی اداروں تک اپنی آواز پہنچا سکیں۔ وزیراعظم عمران خان کو بھجوائی گئی پاکستان سٹیزن پورٹل کی سال 2019 کی رپورٹ کے مطابق سال 2019 میں سٹیزن پورٹل پر سولہ لاکھ سے زائد شکایات موصول ہوئیں۔ ملک بھرسے پندرہ لاکھ جبکہ بیرون ملک سے ترانوے ہزار شکایات موصول ہوئیں۔پنجاب سے سات لاکھ سے زائد شکایات موصول ہوئیں۔ خیبر پختونخواہ سے ایک لاکھ پچانوے ہزار، سندھ سے ایک لاکھ چھتیس ہزار شکایات اور بلوچستان سے بھی پندرہ ہزار سے زائد شکایات موصول ہوئیں۔ پاکستان سٹیزن پورٹل کی رپورٹ میں سب سے زیادہ شکایات میونسپل، توانائی اور تعلیم کے شعبے سے متعلق موصول ہوئیں۔ رپورٹ میں یہ بھی بتایا گیا کہ سٹیزن پورٹل نے چودہ لاکھ ساٹھ ہزار شکایات کاازالہ کیا۔پاکستان سٹیزن پورٹل کی کارکردگی پر 40 فیصد لوگوں نے اعتماد کا اظہار کیاہے۔ نہیں معلوم اس سٹیزن پورٹل پر حکومت پاکستان کاکتنا ماہانہ یا سالانہ خرچہ ہورہا ہے مگر اس کا فائدہ شاید اس کے اخراجات کی نسبت ایک آنے کا بھی نظر نہیں آرہا ہے۔ عوام کو کوئی خاطر خواہ ریلیف نہیں مل رہا ہے اور نہ ہی میرٹ پر فیصلے ہورہے ہیں۔بذات خود وزیراعظم اس کی کارکردگی سے ناخوش نظر آرہے ہیں جس کا انہوں نے ایک تقریب میں خطاب کرتے ہوئے اعتراف بھی کیا تھا۔ میں نے بذات خود سٹیزن پورٹل پر 8 کے قریب شکایات درج کرائیں مگر ان میں سے کسی ایک پر بھی ایسا جواب نہیں ملا جس سے وہ مجھے مطمئن کرسکے ہوں۔ اپنی ذاتی کی گئی ایک کمپلین کا حال سناتا ہوں جس کا فیصلہ قارئین خود کرسکتے ہیں۔ جمبرمیں پچھلے کئی سالوں سے سیوریج کے ڈرین کا شدیدمسئلہ پیش آرہا ہے۔ میں نے سٹیزن پورٹل پر درخواست دی کہ جمبر میں بس سٹاپ سے آبادی کی طرف جانے کے لیے دو مین راستے ہیں جہاں آئے روز ڈرین بند ہونے کی وجہ سے کئی کئی فٹ پانی سڑک پر کھڑا ہوجاتا ہے۔ برائے مہربانی انتظامیہ کو حکم صادر فرمایا جائے کہ ڈرین لائن کو مشین کے ذریعے صاف کرایا جائے تاکہ جمبر کی عوام کو بھی سکھ کا سانس مل سکے۔ گندا پانی کھڑا ہونے کی وجہ سے بچوں سمیت بڑے بھی مختلف بیماریوں میں مبتلا ہوگئے ہیں۔ 13 اکتوبر کو درج کرائی گئی شکایت کا 3 جنوری 2020 میں فائنل جواب ملا۔ سب سے پہلے تو اس سٹیزن پورٹل کی کارکردگی کا اندازہ لگائیں کہ کس سپیڈ سے کام ہورہا ہے؟ درخواست پہلے مرحلے میں 13اکتوبر کو ڈی سی کے پاس پہنچی تو انہوں نے14اکتوبر کو ڈپٹی ڈائریکٹر لوکل گورنمنٹ قصور کو فارورڈ کردی۔ 16 اکتوبر کو ڈپٹی ڈائریکٹر نے سیکرٹری یونین کونسل جمبر سے رپورٹ طلب کرلی۔ 25 اکتوبر کو یونین کونسل کی رپورٹ جس میں سیکرٹری صاحب نے رپورٹ کیا کہ جمبر میں ڈرین بہت پرانی ہوجانے کی وجہ سے پائپ لائن اور کنوؤں کی صفائی بہت ضروری ہے اور وہ صفائی جمعداروں کی بجائے مشینوں کے ذریعے ہی ہوسکتی ہے۔ ڈپٹی ڈائریکٹر نے چیف آفیسرضلع کونسل قصور کو کیس فارورڈ کردیا۔ 15 نومبر کو چیف آفیسر ضلع کونسل نے ڈپٹی ڈائریکٹر کو اپنی ساری رام کہانی لکھ کر بھیج دی۔ 16 نومبر کو ڈپٹی ڈائریکٹر نے دوبارہ چیف آفیسر ضلع کونسل کو یہ لکھ کر بھیج دیا کہ معاملہ ضلع کونسل کا ہے اور وہ ہی اس کو حل کرے۔ 7 دسمبر کو چیف آفیسر ضلع کونسل نے درخواست چیف آفیسر تحصیل پتوکی کو بھیج دی کہ یہ تحصیل کا معاملہ ہے۔ 11 دسمبر کو چیف آفیسر تحصیل پتوکی نے ڈی سی قصور کولکھ کر بھیج دیا کہ یہ ایریا میونسپل کمیٹی پتوکی میں نہیں آتا۔ 17 اکتوبر کو دوبارہ ڈی سی صاحب نے چیف آفیسر ضلع کونسل کو مارک کردیا کہ یہ کیس آپ کے آفس کا ہے اور اس پر ضروری ایکشن لیں اور دوسرے دفاتر کو نہ بھیجیں جس کا جواب 3جنوری 2020کو یہ ملا کہ اس وقت ایک نیا لوکل گورنمنٹ سسٹم پی ایل جی اے 2019 منتقلی پر ہے اور پی ایم ایس پی پروگرام کے تحت لوکل گورنمنٹ کے تمام ترقیاتی منصوبے چلائے جارہے ہیں اور اس کے ساتھ ہی سٹیزن پورٹل کا کام ختم ہوگیا۔  اب سوال یہ اٹھتا ہے کہ درخواست دینے والے کو سٹیزن پورٹل والوں نے کیا فون کے ذریعے اطلاع دی۔ کیا سائل سے کسی کو بتایا کہ آپ کی درج کرائی گئی درخواست کوخارج دفتر کیا جارہا ہے؟ تین ماہ تک درخواست مختلف دفاتر میں فٹ بال بن کر گھومتی رہی مگر آخر میں کھودا پہاڑ نکلا چوہا کے مترادف رزلٹ صفرآیا ۔ خرچے والا کام کرنے کے لیے تحصیل اور ضلع دونوں نے جواب دے دیا مگر شہرسے ٹیکس وصولی ، مختلف دکانوں پر چھاپے مارنے اوربہت سے انکم والے کام مثلاً وزن پورا نہ ہونا، ریٹ لسٹ آویزاں نہ ہونا،ریٹ لسٹ کے مطابق چیزیں فروخت نہ کرناان سے جرمانہ وصول کرنے کے لیے ضلع اور تحصیل کونسل کا عملہ حاضر ہے مگر ڈرین کی صفائی کے لیے ان کونسلز (یونین، تحصیل، ضلع)کے پاس فنڈ نہیں۔ سوال یہ بھی اٹھتا ہے کہ آخر قائم مقام لوگ جو ان اداروں کو چلا رہے ہیں وہ یہ کام نہیں کراسکتے تو پھر اس شہر سے کسی قسم کی وصولی بھی نہ کریں اور اگر بلدیاتی نظام اپوزیشن اور حکومت کی لڑائی میں کئی ماہ یا سال تک رائج نہ ہوسکا تو کیا جمبر کی عوام اسی طرح اس عذاب میں مبتلا رہتے ہوئے مرتے رہیں گے اور جنازے بھی راستے بدل بدل کے لیکر جاتے رہیں گے۔ سٹیزن پورٹل پر یہ ایک درخواست کی روداد ہے مگر ایسے بہت سے دوست ہیں جو سٹیزن پورٹل پر کی گئی درخواست پراپنی رام کہانی سنا چکے ہیں اورآخر میں یہ رزلٹ نکلتا ہے کہ اس پر درخواست دینے کا کوئی فائدہ نہیں یہاں تو’’ کتی چوراں نال رلی اے‘‘ خان صاحب کو نظر ثانی کرنا ہوگی کہ یہ پراجیکٹ پر جس لاکھوں روپے خرچ کیے اس کے نتائج کیا نکل رہے ہیں۔ کبھی کسی نے سٹیزن پورٹل پر کی گئی درخواست پر نیوٹرل ٹرائل کرایا۔ جس محکمے کے خلاف درخواست دی گئی اس محکمے کے آفیسر کو انکوائری آفیسر مقرر کردیا جس نے اپنے ہی محکمے کی سائیڈ لیتے ہوئے یک طرفہ فیصلہ کرکے درخواست کو کلوز کردیا جاتا ہے۔ خانصاحب پاکستان مالی بحران میں مبتلا ہے اگر سٹیزن پورٹل کی کارکردگی سے عوام اور آپ ہی مطمئن نہیں تو پھر اس پراجیکٹ پر جو لاکھوں روپے خرچ ہورہے ہیں یہ پراجیکٹ بند کرکے پاکستان کو کچھ نہ کچھ مالی بحران سے نکال سکتے ہیں یا پھر اس کی پہنچ جو عوام تک آپ نے رکھی ہے تو پھر فیصلے بھی میرٹ پر کرتے ہوئے محکموں کے خلاف ایکشن لیں۔ 	Politics Articles	سٹیزن پورٹل ، ترقی ٔ معکوس؟
پاکستان میں آدھے سے زیادہ آبادی غربت کی لکیرسے نیچے زندگی گزارنے پرمجبورہے۔غریب عوام خوراک،رہائش،روزگار،معیاری تعلیم اورعلاج جیسی سہولتوں سے محروم ہیں۔غریب عوام کے لئے سرکاری ہسپتال موجود ہیں مگران میں مریضوں کے ساتھ اچھا سلوک نہیں کیا جاتا،ٹیسٹوں اورتشخیص کے لئے اول توسہولت موجودنہیں اگربالفرض بڑے شہروں کے چند سرکاری ہسپتالوں میں جدید لیبارٹریز اورتشخیص کی سہولت موجودہے بھی تواتنی لمبی تاریخ دے دی جاتی ہے کہ مریض انتظارکرتے کرتے مرجاتاہے۔دوائیوں کی عدم دستیابی توعام سی بات ہے۔یہاں تک کہ ضرورت پڑنے پرسانپ ،کتے اوردیگرزہریلے حشرات کے کاٹنے کی بعدجب مریض ہسپتال پہنچتا ہے تو پتہ چلتا ہے کہ اس کے لئے مطلوبہ ویکسین ہی دستیاب نہیں۔یہی حال سرکاری سکولوں کا ہے دیہی علاقوں کے سکولوں میں بچوں کے بیٹھنے کے لئے کرسیاں، لیٹرین ، چاردیواری نہیں اورسرکاری سکولوں میں پڑھانے والوں کی کارکردگی کسی سے ہرگزمخفی نہیں۔ سمجھ نہیں آتی ان حالات کا کس سے گلہ کیا جائے،سرکاری اداروں کے اہلکار بے حسی اوربے رحمی کا شکارہیں تودیگرطبقوں سے تعلق رکھنے والے عوام کون سا خداترسی اوراحساس کا مظاہرہ کررہے ہیں۔ہٹ دھرمی،بے حسی اوربے رحمی کسی خاص طبقہ تک محدودنہیں رہی۔اس کادائرہ کاراتنا وسیع ہوچکا ہے کہ کوئی طبقہ، کوئی ایسافردنظرنہیں آتاجوصاحب احساس ہو۔ہمارے معاشر ہ کی موجودہ صورت حال یہ ہے کہ ہرکسی کواپنے علاوہ کچھ نظرنہیں آتا،ہرکسی کوصرف اپنی پڑی ہوئی ہے۔ذخیرہ اندوزی،جعلی ادویات،چوری کرنا،خریدوفروخت میں دھوکہ اورفریب کرنا،ڈاکہ زنی کرنا، سودکھانا،امانت میں خیانت کرنا اورحرام چیزوں کی تجارت،بے گناہ اوراپنے سے کمزورکوپریشان کیاجاتاہے اوران پرہرطرح کے ظلم وستم کئے جاتے ہیں، گواہوں، وکیلوں، ججوں کورشوت دے کرفیصلے اپنے حق میں کروالئے جاتے ہیں۔ناجائزطریقہ سے مال غصب کرنا موجودہ دور میں عام سی چیز ہو گئی ہے ۔ہمارے معاشرہ میں کوئی کسی کوپوچھنے والانہیں،روک ٹوک،جزاوسزا کانظام ناپیدہوچکا ہے۔ حکومت اوراپوزیشن کوایک دوسرے پرالزام تراشی اورایک دوسرے کی کردارکشی سے فرصت نہیں۔حکومتی وزراء کی کارکردگی یہ ہے کہ ہروزیرعوامی مسائل پر لیکچر دینے،سٹاک ایکس چینج اوراعدادوشماربتانے میں مصروف ہے۔غریب عوام حکومت کی طرف دیکھتے اورسوال کرتے ہیں کہ آپ کی حکومت اورسابقہ حکومتوں میں کیا فرق ہے ؟ حکمران اورتوکچھ نہیں کرسکتے ،بس رٹہ رٹایا جواب آتا ہے،ہم ستر سال کا گند سال ڈیڑھ میں کیسے صاف کرسکتے ہیں۔ہمیں کچھ مہلت دیں ، موجودہ حکومت نے پہلے چھ ماہ کا کہنا شروع کیا،پھرسال اوراب کہنا شروع کردیا ہے ڈیڑھ دوسال میں مسائل کیسے حل ہوسکتے ہیں۔اب توعوامی سطح پر یہ کہا جانے لگا ہے کہ بالفرض موجودہ حکمران مسائل کے حل میں سنجیدہ ہیں توبھی ان کے پاس اہلیت ہی نہیں کہ عوامی مسائل حل کرسکیں۔اب تک مسائل حل نہ ہونا اوربات ہے ،لیکن مسائل کے حل میں جزوی طورپر ہی سہی کچھ توپیش رفت ہوئی ہوتی۔ قدرتی آفات زلزلہ،بے موسمی بارشیں،گرمی یاشدیدسردی کی لپیٹ، سیلاب،آندھی طوفان سے پیداہونے والی تباہی وبربادی کے سامنے انسان اورحکومتیں بے بس ہوتی ہیں۔ ان آفات سے پیداہونے والے مسائل ومشکلات کے اثرات تادیررہتے ہیں، حکومت اوروہاں کے متاثرین جہاں تک ممکن ہوان مسائل سے نمٹنے کی کوشش کرتے ہیں۔لیکن اچانک ہونے والے حادثات حکومت وقت اورانتظامیہ کی طویل چشم پوشی کاشاخسانہ ہوتے ہیں،جیسا کہ گیس کی دُکان یا گاڑی میں پھٹ جانے والے سلنڈرسے جوتباہی پھیلتی ہے،خستہ حال پل اورسڑکیں،اوورلوڈ گاڑیاں،ڈرائیوروں کی لاپرواہی اورغفلت کے باعث سینکڑوں جانیں نگل جاتی ہیں تواس وقت انتظامیہ خواب غفلت سے بیدارہوکرایکشن میں آجاتی ہے۔پکڑدھکڑکریک ڈاؤن شروع ہوجاتے ہیں لیکن کچھ دنوں کے سب کچھ بھلا دیا جاتاہے اورسلسلہ جوں کا توں چلتارہتا ہے،یہاں تک کہ پھراُسی طرح کاحادثہ پیش آنے کا انتظارکیا جاتا ہے۔ہونا تویہ چاہیے کہ حادثہ کی مکمل تحقیقات کی جائیں، متعلقہ محکمہ کے غفلت کے مرتکب افرادکوسزادی جائے اورتحقیقات کی روشنی میں شفارشات مرتب کی جائیں اورپھران پرسو فیصد عملد رآمد کروایا جائے کہ دوبارہ اس نوعیت کا کوئی حادثہ پیش نہ آئے۔ پاکستان کے مسائل میں گھرے غریب عوام کوآج کل گندم اورآٹے کی قلت کاسامنا ہے۔مستقبل قریب میں چینی کابحران سراُٹھانے والا ہے۔کہاجارہا ہے کہ یہ سب کچھ ذخیرہ اندوزوں اور مافیازکاکیا دھراہے،جوحکومت کوان مصنوعی بحرانوں میں مبتلا رکھنا چاہتے ہیں تاکہ حکومت ان کے خلاف کچھ نہ کرسکے اوروہ اپنی من مانی اسی طرح جاری رکھ سکیں۔ یہ بھی کہا جارہا ہے کہ حکومت مخالفین اورخاص کرمیڈیا میں اس بحران کوبڑھا چڑھا کرپیش کیاجارہا ہے۔اگرچہ موجودہ بحران سے نمٹنے کے لئے حکومت کی طرف سے ہرممکن فوری اقدامات کئے جارہے ہیں،لیکن حکومت کوچاہیے عین وقت پرجب بحران سراُٹھالے اقدامات کرنے کی بجائے ،پیشگی منصوبہ بندی کی جائے کہ غربت سے تنگ عوام مزیدبحرانوں کے متحمل نہیں۔حضرت عمربن عبدالعزیزؒکے دورمیں شاہی فرمان تھاکہ برفباری کے دنوں میں پہاڑکی چوٹیوں پہ چڑھ جاؤاوروہاں خوراک کے دانے پھیلا دوکہ مسلمانوں کی حکومت میں کہیں پرندے بھوکے نہ رہ جائیں۔ شکوے آنکھوں سے گرپڑے ورنہ لفظ ہونٹوں سے کب کہے ہم نے 	Politics Articles	کہیں پرندے بھوکے نہ رہ جائیں!
 اللہ یار آج کچھ پریشان ہے ۔کسی سے سیدھے منہ بات نہيں کر رہا سہما سہما سا ہے چہرے پر مستقل سی اداسی ہے۔ اسی اداسی کی حالت میں اللہ یار کی آنکھ لگ جاتی ہے کجھ دیر بعد اچانک کسی میوزک کہ آواز سے وہ نیند سے بیدار ہوتا ہے آنکھ کھلتے ہی وہ خود کو ایک نٸی جگہ پاتا ہے ۔وہ جس چار پاٸي پر لیٹا ہوا تھا وہ ایک بہت خوبصورت بیڈ ميں بدل جاتا ہے وہ دو کمروں والا گھر ایک محل بن جاتا ہے ۔گھر تو گھر جب وہ لاڑکانہ کی گلیوں میں باہر نکل نکلا تو یہ بڑے بڑۓ روڈ ۔ہر روڈ پر سکیورٹي لمبے لمبے فٹ پاتھ ۔ٹریفک سگنل ۔ہر راٸوڈ اباٶٹ پر ٹریفک اہلکار ۔گویا وہ خود کو کسی انٹرنيشنل سٹی میں پاتاہے آگے چلتے ہی اس کو ایک برج نظر آتاہے جو کہ نظر محلے سے انڈس ہاوے پر جاتا ہے وہ پل دیکھ کر تذبذب ميں مبتلا ہوجاتا ہے کہ آخر یہ تبدیلی کس وجہ سے آٸی ہے سوچتے سوچتے اس کہ کان پر ایک آواز پڑتی ہے جیسے ہی اس آواز کہ پیچھے جاتا ہے اس کس کو ایک قافلہ نظر آتا ہے ۔اس قافلے میں بڑے بڑے سیاستدان ہے اور جييۓ بھٹو ۔اور آج بھی بھٹو زندہ ہے کہ نعرے لگ رہے تھے۔ اللہ یار دل ہی دل میں خوشیاں منا رہا تھا اب اللہ یار کو یقين ہوگیا کہ اس تبدیلی کہ جہ صرف پاکستان پپلز پارٹی ہے اور اب پ پ پ اقتدار میں آگٸ ہے ۔قافلے کہ قریب آتے ہی اللہ یار اپنے جذبات کو قابو نہيں کر پاتا۔ اللہ یار بھی ڈھول کی تاب پر جھومنے لگتا ہے ایسا محسوس ہورہا تھا ہے کہ اللہ کی خوشی کا کوٸی مول نہيں ۔ساری پریشانی بھول کر وہ جھومتا ہے ہویا کہ کوٸی قلندر ۔اسی قافلے میں ناچتے ناچتے اللہ یار کو کسی کا دھکا لگ جاتا ہے اور وہ گر جاتا ہے ۔اٹھنے کی بہت کوشش کرتا ہے لیکن قافلہ بہت بڑا ہے اسےاللہ یار کو اٹھنے میں تکلیف ہوتی ہے جیسے تیسے کر کہ وہ اٹھتا ہے ۔اٹھتے ہی اس کہ چہرے پر پسینہ آتا ہے اور پھر سے وہ خود کو اسی کمرے میں پاتاہے جہاں وہ پریشان ہوکر سو گیا تھا-	Politics Articles	فن سیاست اور سندھ
اس دنیا میں دو طرح کے لوگ پائے جاتے ہیں ۔ ایک تو وہ جو کام کرتے ہیں اور دوسرے جو تنازع پیدا کرتے ہیں ۔ ایک ایسے وقت میں جبکہ ساری غیر فسطائی طاقتیں متحد ہوکر سی اے اے اور این آر سی کے خلاف جدو جہد کررہی ہیں ایک نام نہاد دانشور کو یہ خطرہ لاحق ہوگیا کہ کہیں اس کے ذریعہ اسلام پسند تنظیموں میں نہ شامل ہوجائیں یا اس میں کام کرتے ہوئے ان کی سیکولر شناخت نہ متاثر ہوجائے۔ ان خطرات سے اپنے بھکتوں کو خبردار کرنے کے لیے( وہ اخباری مضمون میں ) خوب اِدھر اُدھر کی ہانکتے ہیں اور بالآخر اپنے مطلب پر آجاتے ہیں۔ ابتداء ماضی کے حوالوں سے ہوتی ہے اور ان کا اپنی مخصوص سرخ عینک سے جائزہ لینے کے بعد اس پر اطمینان کا اظہار کیا جاتا ہے اس بار مسل مرد و خواتین ایک ساتھ ٖیر مسلم کے تعاون سے اپنے حقوق کی جنگ لڑ رہے ہیں ، حالانکہ یہ ایک حقیقت ہے کہ مردو خواتین چونکہ ایک گاڑی کے دو پہیوں کی مانند ہمیشہ ساتھ رہتے ہیں ۔ جب مرد میدان میں نکلتے ہیں تو گھر میں خواتین ان کے پیچھے ہوتی ہیں اور جب خواتین باہر نکلتی ہیں تو مردگھر کی خبر گیری کرتے ہیں ۔ کبھی کبھار وہ ایک ساتھ بھی نظر آتے ہیں لیکن حقیقت میں وہ ہمیشہ ایک دوسرے کے ساتھ ہوتے ہیں لیکن ظاہر بین نگاہوں ان کو نہیں دیکھ پاتیں ۔ ایک ایسے وقت میں جبکہ حکومت تمام مذاہب کے ماننے والوں کے حقوق پامال کررہی ہے اور ان کو آپس میں لڑا کر اپنے سیاسی مقاصد حاصل کرنا چاہتی ہے عوام کا بلاتفریق مذہب ملت میدان میں اتر کر اس کا مقابلہ کرنا قابلِ ستائش ہے لیکن ایسے میں اپنے آپ کو سچا سیکولر ثابت کرنے کے لیے یہ راگ الاپنا کہ لوگ مذہب کی لڑائی نہیں بلکہ حق کی جنگ لڑ رہے ہیں بے وقت کی راگنی ہے ۔ ان بیچاروں پر مسلمانوں کا نام لینے کے بعد مذہب کی مخالفت لازم ہوجاتا ہے ۔ انہیں اس بات کا اندیشہ لاحق ہوتا ہے کہ کہیں سیکولر غیر مسلم ان کو انتہا پسند نہ سمجھ لیں اور اس طرح ان کی برسوں کی بنائی ہوئی ساکھ کو خطرہ نہ لاحق ہوجائے۔ جب یہ لکھ دیا کہ یہ مذہب کی جنگ نہیں ہے تو یہ بھی لکھنا ضروری ہوجاتا ہے کہ مذہب کی لڑائی کون لڑ رہا ہے ؟ ایسا کرتے ہوئے یہ لوگ تہمت بازی اور کتمانِ حق کا ارتکاب کرنے سے گریز نہیں کرتے۔ اپنے سے نظریاتی اختلاف رکھنے والوں کو داعش وغیرہ سے جوڑ دیتے ہیں جبکہ خود ان کوبلاوجہ ماونواز قرار دے کر ڈرایا گھمکایا جارہا ہے۔ حیرت کی بات یہ ہے سارا کھیل رواداری کی آڑ میں ہوتا ہے۔ دانشوروں کی اس خیالی دنیا سے نکل کر حقیقت کی دنیا میں منظر یکسربدل جاتا ہے۔ جنوری ۱۵ ، ؁۲۰۲۰کو ایک طرف تو شہریت ترمیمی قانون، این آرسی اور این پی آر کے خلاف شاہین باغ میں جاری خواتین کے مظاہرہ کوہٹانے کے لیے عدالت نے فیصلہ صادر کیا اور دوسری جانب پنجاب سے آنے والے سکھوں کے ایک دستے نے شاہین باغ پہنچ کر نہ صرف اپنی حمایت کا اعلان کیا بلکہ ساتھ دینے کا وعدہ بھی کیا۔یہ لوگ رات کے تقریباََ ڈیڑھ بجے ’’ تم سنگھرش کرو ہم تمہارے ساتھ ہیں‘‘ کا نعرہ لگاتے ہوئے شاہین باغ اسکوائر پر پہنچے ۔ اس طرح شاہین باغ نے مذہبییگانگت، قومی اتحاد اور آئین کے خلاف جنگ کا ایک منفرد نظارہ پیش کردیا۔اس وفد کے لوگ جانتے تھے کہ ان کا تعلق سکھ برادری سے ہے اور وہ مسلم سماج کی حمایت میں آئے ہیں لیکن ان عام لوگوں کو اس سے نہ کوئی پریشانی تھی اور نہ کسی قسم کا احساسِ جرم تھا۔ پنجاب کے ضلع بھٹنڈہ سے اس وفد کے ساتھ آنے والی کلدیپ کور نے شاہین باغ پہنچ کر نامہ نگاروں کو بتایا کہ ہم لوگ شاہین باغ میں قومی شہریت ترمیمی قانون، این آر سی اور این پی آر کی مخالفت کر نے والی مسلم خواتین کی حمایت کرنے کے لیے آئے ہیں۔انہوں نے حکومت پر الزام لگایا کہ وہ فرقہ وارانہ ذہنیت کا مظہرقانون بناکرعوام کو لڑانے کا کام کر رہی ہے۔ انہوں نے مودی حکومت کوایسی حرکتوں سے باز آنے کی تلقین بھی کی ۔ وفد کےشرکاء نے اس عزم کا اظہار کیاکہ ہم ایک ساتھ ہیں اور ایک ساتھ رہیں گے، دنیا کی کوئی طاقت ہمیں الگ نہیں کرسکتی۔ لڑانے والی حکومت کا کوئی منصوبہ کامیاب نہیں ہوگا۔ ان لوگوں نے اعتراف کیا کہ شاہین باغ کی تحریک آئین کے تحفط ، سماجی مساوات اور ہم آہنگیومشترکہ تہذیب کی حفاظت کے لئے چلائی جارہی ہے۔ یہاں آکر بہت اچھا لگ رہا ہے ۔ سچ تو یہ ہے کہ اس ہم آہنگی کو فسطائی عزائم کے ساتھ ساتھ اپنی نظریاتی برتری ثابت کرنے کی غرض سے عوام کے دلوں میں شکوک و شبہات پیدا کرنے والے دانشوروں سے بھی خطرہ لاحق ہے۔ دہلی میں تو علامتی طور ایک چھوٹا سا دستہ آیا لیکن شہریت ترمیمی قانون کے خلاف پنجاب میں کئی دنوں سے ہر روز ہزاروں خواتین سڑکوں پر آ کر احتجاج درج کر رہی ہیں۔ ان احتجاجی مظاہروں میں سبھی طبقات سے تعلق رکھنے والی خواتین شرکت کرتی ہیں۔ لدھیانہ میں سبھی مذاہب کی ہزاروں عورتوں نے سی اے اے کے خلاف کئی کلو میٹر طویلزور دار احتجاجی جلوس نکالا۔ اس مظاہرہ کی قیادت پنجاب یونیورسٹی کے طلبا یونین کی رہنما کنوپریا، فتح چینل کی نودیپ کوراور سماجی جہت کار نسرین سلطانہ نے کی۔ اس احتجاج کی انفرادیت یہ تھی کہ جلوس کے اختتام پر خواتین نے شہریت ترمیمی قانون کے خلاف اپنے خون سے تحریر شدہ ایک عہد نامہ لدھیانہ کی تاریخی جامع مسجد کے شاہی امام کے حوالے کرکے اس کے غیر مذہبی ہونے کی خوش فہمی دور کردی ۔ پنجاب ایک زمانے تک اشتراکی تحریک کا ایک بہت بڑا مرکز رہا ہے ۔ وہ خواتین کسی لامذہبی رہنما کی خدمت میں جاکر بھی اپنا عہدنامہ پیش کرسکتی تھیں لیکن انہوں نے ایسا نہیں کیا کیونکہ نہ تو وہ کسی احساسِ جرم کا شکارہیں اور نہ انہیں اپنی بے دینی کا ڈھنڈورا پیٹنا ہے۔ سر زمینِ پنجاب پر چشم فلک نے پہلی باریہ نظارہ دیکھا کہ دخترانِ پنجاب نے خون ِ جگرسے تحریر کردہ عہد نامہ میں لکھا’’اپنے خون کے آخری قطرے تک آئین کو توڑنے کی سازش کے تحت بنائے گئے اس قانون کے خلاف متحد ہو کر احتجاج کرتی رہیں گی۔ ہندوستان کی جنگ آزادی میں ہم سب ساتھ تھے اور کوئی بھی بزور قوت ہمارے بھائی چارہ اورانفرادیت میں اتحاد کی علامت کو توڑ نہیں سکتا۔پناہ گزین مذہب کی بنیاد پر نہیں بلکہ انسانیت اور ہندوستانیت کی بنیاد پرہمارے بھائی بہن ہیں، لیکن حکومت پناہ گزینوں کی آڑ لے کر ملک میں جمہوریت کے قتل کی کوشش کر رہی ہے، جسے برداشت نہیں کیا جائے گا۔‘‘ اس عہد نامہ کی روشنائی میں ہندو، مسلم، سکھ اور عیسائی ہر مذہب کی خواتین کا خون شامل تھا ۔ پنجاب کی جامع مسجد کے شاہی امام مولانا حبیب الرحمن ثانی لدھیانوی کی خدمت میں جس وقت یہ عہدنامہ پیش کیا گیا تو وفورجذبات سے سرشار ہوکر انہوں نےجرأتمندی کے ساتھ کہا ’’مودی حکومت ملک کی بیٹیوں کے سوالوں سے بھاگ رہی ہے۔ افسوس کی بات ہے کہ ان کو ایوان کے منظور شدہ قانون کے خلاف اپنے حقوق کی خاطراحتجاج کرنے پر مجبور کردیا گیا ہے۔ تمام مذاہب کی خواتین کا یہ مشترکہ مظاہرہ غیر معمولی ہے۔‘‘لدھیانہ کے جلوس میں خواتین کے ہاتھوں میں پلے کارڈ ان کے قلبی جذبات و احساسات کے عکاس تھے۔ وہ پکار پکار کر کہہ رہی تھیں ’ہندو، مسلم، سکھ، عیسائی آپس میں ہیں بھائی بھائی‘ اور ’ایک بھارت، اٹوٹ بھارت، پیارا بھارت‘ ۔ کاش کہ اٹھتے بیٹھتے بھارت ماتا کی جئے کا نعرہ لگانے والے جعلی دیش بھکت مادرِ وطن کی مخلص و مضطرب بیٹیوں کی ان فلک شگاف نعروں کو سن پاتے ۔ ’ورودھ منچ‘کے اس تاریخی جلوس میں جوش و خروش کے ساتھ سرزمین پنجاب کے عظیم سپوت فیض احمد فیض کی نظم ’ہم دیکھیں گے‘ پڑھی گئی تو سارے شرکاء نے مغنی کی آواز میں آواز ملائی ۔ اس طرح یہ تحریک سرحدی تفریق و تعصب کو عبور کرکے آگے بڑھ گئی ۔ پنجاب یونیورسٹی کے طلباء کی رہنما کنوپریانے اپنے خطاب میں کہا کہ ’’فرقہ پرست طاقتیں ہندوستان کے اتحاد و سالمیت کو ختم کرنا چاہتی ہیں۔ ملک کی ماں بہنیں اور بیٹیاں مودی حکومت کے ناپاک منصوبے کبھی کامیاب نہیں ہونے دیں گی۔ روٹی کپڑا اور مکان کا وعدہ کرنے والے آج ملک میں اپنی ہی عوام سے شہریت کا سرٹیفکیٹ مانگ رہے ہیں۔ پنجاب کے ہر شہر میں خواتین ہزاروں کی تعداد میں جمع ہو کر اس قانون کی مخالفت کر رہی ہیں ‘‘۔ جلوس کے اختتامی خطاب میں نسرین سلطانہ نے گونگی بہری مرکزی حکومت کو خبرادار کیا کہ ’’اس قانون کے خلاف پنجاب کی خواتین کا اتحاد مودی حکومت کے لیے بہت بڑا چیلنج اور خطرے کی گھنٹی ہے ‘‘۔ گودی میڈیا کے اس دور میں لدھیانہ کے جلوس قیادت کرنے والی ’فتح ‘ چینل کی جرأتمند صحافی نودیپ کور نے اس موقع پر سنگھ پریوار کو خبردار کیا کہ ’’سی اے اے اور این آر سی کے حامیوں کو ہوش میں آ کر دیکھنا چاہیے کہ تمام طبقات کی خواتین اس فسطائی قانون کے خلاف ہیں۔ کہیں اور دکھائی نہیں دے رہا تو پنجاب آ کر دیکھ لینا چاہیے۔‘‘ اس احتجاج کے اندر عوام نے جس باہمی اعتماد کا مظاہرہ کیا اس اندیشوں کا شکار دانشور محروم ہیں اس لیے وہ مذہبی اور غیر مذہبی کی بحث چھیڑ دیتے ہیں ۔ اس کنفیوژن کی بنیادی وجہ دین دنیا کی تفریق ہے۔ دین کا محدود تصور رکھنے والے علماء جس قدراس مرض کا شکار ہیں اس سے بڑے اس کے مریض دین کے ناقص تصور کے حامل دین بیزار دانشور ہیں ۔ وہ نہیں جانتے کہ دین اسلام حقوق اللہ اور حقوق العباد کا حسین ترین امتزاج ہے ۔ اس میں اپنے اور دیگرانسانوں کے حقوق کا تحفظ کرنا بھی خالص دینی تقاضہ ہے ۔ دونوں کی مسئولیت یکساں ہے اور مزاحمت بھی عبادت کا حصہ ہے۔ یہ کسی نام نہاد روشن خیال شاعر کا نہیں بلکہ مولانا الطاف حسین حالی کا شعر ہے کہ ؎ یہی ہے عبادت ، یہی دین و ایماں کہ کام آئے دنیا میں انساں کے انساں  	Politics Articles	شاہین باغ کی تحریک اور دین و دنیا کی تفریق
کل کی خبریں گردش میں ہیں کہ غیر ملکی جریدے فوربز نے ٹرانسپیرسی انٹرنیشنل نے CPI (Corruption Perceptions Index )رپورٹ 2019 شائع کر دی ہے۔ اس کے مطابق پاکستان نے کرپشن کے معاملے میں موجودہ سال 32 اسکور حاصل کیے اور 180 ممالک کی فہرست میں 120 واں نمبر رہا۔ یہ ریشو پچھلے سال کی نسبت 1 پوائینٹ کم رہی ہے 2018 میں اسکور 32 جبکہ فہرست میں 117 واں نمبر تھا۔ اب ہر وہ بندہ بھی شور مچائے جا رہا ہے جس کو ٹرانسپیرسی کا مفہوم تک معلوم نہیں ہے۔ اس رپورٹ کو پڑھنے اور اس کے سورس آف انفارمیشن کی تحقیقات کے بعد مجھے ایک واقعہ یاد آ رہا ہے۔ چاۓ کے ایک کپ کے ساتھ آپ بھی پڑھیے۔ میٹرک کے دنوں کی بات ہے , ہماری کلاس ٹیچر مس عائشہ جو کہ محلےدار بھی تھیں, مجھ پر کافی مہربان رہی تھیں۔ اب اس کی وجہ چچا یا ماموں کا ہینڈسم ہونا سے آگے تک تو میرا ذہن نہیں جاتا ہے۔ بہرکیف جو بھی تھا میری چاروں گھی میں تھیں۔ مجھے روزانہ ساری کلاس کا سبق سننے پر نامزد کر دیا اب یہ میری مرضی تھیں کہ نالائق ترین سٹوڈنٹ کو بھی بوجہ دوستی یا کسی اور غرض کے اوکے کر کے سب اچھا ہے کی رپورٹ دیتی رہوں اور میں ایسا ہی کرتی ۔ مس عائشہ میرے بیان پر آنکھیں بند کر کے مہر ثبت کر کے اپنی گود میں رکھے ڈائجسٹ کی طرف متوجہ ہو جاتیں ۔ دن بہت مزے سے گزر رہے تھے کہ اچانک ماموں کے لیے لڑکی پسند کر لی گئی اور منگنی کی مٹھائی محلے میں تقسیم کرنے کے بعد مجھے لگا برے دن اب آ ہی چکے۔ پھر اس سے اگلے دن دیکھا گیا کلاس کی مانیٹر صاحبہ نے سبق سنتے تمام کلاس کو سیٹ سے کھڑا کر دیا نہ دوستی کام آئی نہ لالچ۔ ٹیچر نے حیرت انگیز نظروں سے دیکھتے پوچھا ”کیا پوری کلاس کو سبق نہیں آتا“ نہیں مس” میں نے قدرے خوفزدہ آواز میں کہا “ طوفان کے آثار میری دوراندیش نگاہ نے پہلے ہی بھانپ لیے تھے۔ آپ کو آتا ہے ” اب میری پیشی تھی” میں نے سر نفی میں ہلانے پر اکتفا کیا تھا۔ پھر وہ دن اور اگلے آنے والے بہت سے دن ہم۔سب کے لیے مشکل ترین ثابت ہوۓ تھے۔ مس عائشہ تو اسکول چھوڑ گئیں لیکن نئی آنے والی ٹیچر اور ایک ماہ بعد دسمبر ٹیسٹ کی رپورٹ نے ہم سے ذیادہ اسکول اسٹاف اور پرنسپل کی نظر میں نئی ٹیچر کے سٹڈی میتھڈ کو بدنام کر کے رکھ دیا جس کی وجہ سے ہماری پوری کلاس ناکام ہو گئی تھی۔۔ اب ریفریش ہو کر دوبارہ رپورٹ ک طرف چلتے ہیں۔ سب سے پہلے ہمیں اس ادارے کے متعلق جانتے چلیں۔ ٹرانپیرسی انٹرنیشنل (عالمی سطح پر شفاف ترین ) ایک نان گورنمنٹ تنظیم ہے جو کہ جرمنی کے شہر برلن میں 1993 میں بنائی گئی ۔ اس کا مقصد عالمی سطح پر معاشی بدعنوانی سے نپٹنے کے لیے انسداد بدعنوانی کے اقدامات اور بدعنوانی سے پیداہونے والی مجرمانہ سرگرمیوں کو روکنا ہے۔ یہ ادارہ سالانہ بنیاد پر کرپشن ( بدعنوانی) کے لحاظ سے ممالک کی فہرست مرتب کرتا ہے . یہ فہرست دو طرح کی ہوتی ہے ۔ ایک میں ممالک کی رینکنگ ہوتی ہے جو کہ موجودہ رپورٹ میں 180 ممالک ہیں۔ اور دوسری اسکور فہرست جس کے مطابق 100 میں سے پوائینٹ دئے جاتے ہیں اور اصل رونا انہی 32 نمبروں کا ہے۔ ؟ گزشتہ کئی دہائیوں سے ہم ہمیشہ اسی رینک کے آس پاس گھومتے رہےہیں ۔ کیا پچھلے سال کے 33 نے ہمیں رعایتی پاس کی فہرست میں لا کھڑاکیا تھا ۔ کیا عالمی برادری میں ہماری پہچان کرپشن فری ملک کے طور پر ہوئی ؟ یا ہماری عزت و تکریم میں اضافہ ہوا ؟ ان سوالوں کا جواب یقیناََ ”نہیں “ ہے۔ اگر ایسا کچھ نہیں ہوا تو ہم اس رپورٹ.. کے آنے پر انتہائی فکرمند کیوں ہیں؟ 2012 کے بعد صرف 22 ممالک میں انگولا سمیت کرپشن کی ریشو میں بہتری آئی جبکہ 21 میں واضح کمی دیکھی گئ باقی کوئی پیش رفت نہیں ۔ سب سے ذیادہ بدعنوان صومالیہ 180 ویں نمبر اور 9 پواینٹ کے ساتھ جبکہ ڈنمارک اور نیوزی لینڈ رینک 1 میں 87 اسکور کے ساتھ نمایاں رہے۔ ایشیا پیسفک میں کرپٹ ترین ملک بھارت جبکہ پاکستان چوتھے نمبر پر ہے۔ اب چلتے ہیں اس ادارے کے سورس آف انفارمیشن کی جانب تو عوامی سروے کی روشنی میں مرتب ہوتی یہ سائنٹیفک شواہد کی بنیاد پر سکور مرتب نہیں کرتی ہے۔ موجودہ رپورٹ کی بنیاد بھی عوامی سروے تھے جو کہ اس رپورٹ کے مطابق اسی فیصد صوبہ سندھ کے لوگوں کی آرا پر مشتمل تھے۔ سب جانتے ہیں کہ سندھ میں کرپشن کا عالم کیا ہے. پاکستان میں اس تنظیم کے نمائیندے سہیل مظفر ہیں جنہیں نون لیگ کی حکومت نے اس کام پر معمور کیا تھا۔ ان کے اکھٹے کیے اعداد وشمار ہی تنظیم کو ارسال کیے جاتے ہیں۔ اب آخر میں ایک رینک نیچے آنے کی وجہ کی طرف چلیں جس کے بارے میں ن لیگ اور جاوید چوہدری جیسے صحافیوں نے واویلا مچا رکھا ہے۔ اکتوبر 2019 کے آغاز میں نیب کا دعوی تھا کہ کرپشن کی ٹوٹل ریکور رقم 71 ارب ہے اور اگلے دو تین ماہ کی ریکوری کے دوران 153 ارب بالواسطہ یا بلاواسطہ ادائیگی ہوئی ۔اب کہاں پر اعداد و شمار غلط تھے واللہ علم۔ لیکن یہی وہ رقم ہے جس کا ذکر ٹرانسپیرسی انٹرنیشنل کی رپورٹ میں سہیل مظفر کی جانب سے کیا گیا۔ اداروں کی کارکردگی کا بڑھنا اور ریکوری میں اضافے کی اس رپورٹ میں تعریف کے باوجود اگر ہم ایک رینک کم ہوۓ ہیں تو وجہ وہی کلاس مانیٹر ہیں جو بالواسطہ یا بلاواسطہ سبق کے بغیر نمبر دلوا رہے تھے لیکن اب کلاس ٹیچر بدل چکا ہے اور پٹواری ہوشیار باش۔ آخر میں ایک بات نئی کلاس ٹیچر نے سالانہ امتحان تک کھینچ تان کر سب کو پڑھائی کے راستے ڈال ہی لیا تھا۔	Politics Articles	شفاف رپورٹ کا دھندلا پن
ہمارے پڑوسی ملک بھارت کے وزیراعظم کی تنخواہ انڈیا ٹائمز کی رپورٹ کے مطابق دو لاکھ تریسٹھ ہزار روپے ہے تاہم انہوں نے کبھی منہ پھاڑ کر اس طرح بات نہیں کی، دوسری طرف غیر ملکی قرضوں میں جکڑے پاکستان کے سرمایہ داروں کی صورتحال یہ ہے کہ ایک ہفتے میں چینی 3روپے 60پیسے فی کلو مہنگی ہوگئی ادارہ شماریات نے اس حوالے سے رپورٹ جاری کی ہے کہ جس میں بتایا گیا ہے کہ ایک سال میں چینی 18روپے 86پیسے فی کلو مہنگی ہوئی، اسی طر ح ایک سال میں آٹے کا 20کلو کا تھیلا 167روپے مہنگا ہوا دوسری طرف چکن برائلر مرغی کی قیمت پونے چار روپے فی کلو بڑھ گئی اور دالیں,گائے کا گوشت اور چائے بھی مہنگی ہوئی ہے.	Politics Articles	نا م نہاد مدینے کی ریاست کے حکمران اور ان کا رونا
ریاست مدینہ کے بعد پاکستان وہ پہلی ریاست ہے جو اسلامی نظریے کی بنیا د پر معرض وجود میں آئی۔قیام پاکستان کی تحریک کے دوران جب قائد اعظم سے پاکستان کی قانون سازی کے حوالے سے پوچھا گیا تو انہوں نے جواب دیا کہ پاکستان کی قانون سازی آج سے چودہ سو سال قبل ہو چکی ہے۔ قائد اعظم کی اس بات کا مطلب یہ تھا کہ مسلمانوں کے لیے وجود میں آنے والی یہ نظریاتی ریاست اب ریاست مدینہ کی عملی تصویر ہوگی۔ لیکن آج 73 سال گزرنے کے بعد بھی اسلامی جمہوریہ پاکستان پر جاگیرداروں، سرمایہ داروں، چوروں کا قبضہ ہے۔ اگر چہ وزیر اعظم عمران خان نے حکومت سنبھالتے ہی ملک کو صحیح معنوں میں عملی طور پر ریاست مدینہ بنانے کا وعدہ کیا تھا مگر آج ڈیڑھ سال بعد ریاست مدینہ کا نعرہ بھی کھوکھلا ثابت ہوا ہے ۔ غریب عوام کو مہنگائی کے ذریعے زندہ درگور کیا جا رہا ہے ۔ وطن عزیز کے قرب و جوار سے مجبور و بے بس لوگوں کی خود سوزی کے خبروں نے دل کو ہلا کر رکھ دیا ہے ۔ کوئی دن ایسا نہیں گزرتا جب کسی لاچار باپ کی خودکشی کی خبرمنظر عام پر نہ آتی ہو ۔ بجلی و گیس کے بلوں میں اضافہ ، بے روزگاری ، ٹیکسوں کی بھرمار ، اور اب آٹا بھی ناپید ہو چکا ہے ۔ یعنی غریبوں سے روٹی کا نوالہ چھیننے کی بھی تیاری ہو گئی ہے ۔ملک میں آٹے کا بحران شدت اختیار کر گیا ہے ۔فی کلو آٹا کی قیمت 70 روپے تک جا پہنچی ہے ۔ریاست مدینہ میں صرف مسلمان ہی نہیں غیر مسلم بھی کوئی بھوکا نہیں سوتا تھاکیونکہ اس کی ذمہ داری بھی اﷲ کے نبی ﷺ رحمۃللعالمین نے اٹھا رکھی تھی ۔ معاشرے کے استحکام میں ریاست کا کردار بحیثیت امین کے ہوتا ہے کہ وہ ریاست میں بسنے والے شہریوں کی بنیادی ضروریات کا خیال رکھتے ہوئے رفاہ عامہ کے میدان میں اپنا کردار ادا کرے، تاکہ ایک بہتر اور فلاحی ریاست کا تصور قائم رہے۔ تاریخ انسانی میں اگر اب تک واضح اور مثالی طور پر کوئی ایسی ریاست قائم ہوئی ہے، جسے مکمل فلاحی ریاست کا خطاب دیا جاسکتا ہے، تووہ محمد مصطفی کیؐریاست مدینہ ہی ہے۔جس پر ہر پہلو سے فلاحی ریاست کا اطلاق ہوتا ہے۔فلاحی مملکت سے مراد ایک ایسی ماڈل ریاست ہے جوکہ مدینہ منورہ میں قائم ہوئی ، وہ صحیح معنوں میں ایک اسلامی نظریاتی ریاست تھی ۔ نبی کریم ﷺ نے جو مثالی فلاحی ریاست کا تصور دیا وہ نہ صرف قابل تعریف ہے ،بلکہ دنیا کے تمام ممالک کے لیے قابل تقلید بھی ہے۔ آپؐ نے مدینے میں فلاحی ریاست کی بنیاد رکھی اور بحیثیت رہبرو رہنما ،حاکم کا ایک نیا تصور دیا اور واشگاف الفاظ میں فرمایا ’’ قوم کا سربراہ اس کا خادم ہوتا ہے‘‘۔افسوس ریاست مدینہ کے دعویدار ہمارے موجودہ حکمران کو تو یہ پتہ بھی نہیں کہ قوم کا خادم کسے کہتے ہیں اور وہ کون ہوتا ہے ؟ ۔ انہوں نے طفلی تسلیاں دینے کے علاوہ کچھ نہیں کیا ۔ ادھر شہرمیں آٹے کے حصول کے لئے لمبی قطاریں لگی ہوئی ہیں۔ کیا عوام کی تذلیل کرنے کا نیا منصوبہ بنایا گیا ہے ۔ ایک غریب آدمی روٹی کھا کر اپنا بھر لیتا تھا ۔ نئے پاکستان میں وہ اپنی اور اپنے بچوں کی بھوک تو مٹانہیں سکتا تو پھر اس کومر جانا چاہیے کیونکہ چند روز قبل ہمارے وزیر اعظم نے خود فرمایا تھا کہ سکون تو صرف قبر میں ہی ملتا ہے۔ سوشل میڈیا صارفین آٹے سمیت دیگر اشیائے ضروریہ کی قیمتوں کا ماضی سے تقابل کرتے ہوئے نا صرف حکومت کو تنقید کا نشانہ بنا رہے ہیں بلکہ حکومتی نعرے دو نہیں ایک پاکستان کو الٹ کر ایک نہیں دو پاکستان سے تعبیر کرتے رہے۔ ایک صارف نے لکھا کہ ’مہنگائی کی نئی لہر ملک بھر میں ہے۔ لاہور میں آٹے کی فی کلو قیمت میں چھ روپے کا اضافہ کیا گیا ہے۔ بس آپ نے گھبرانا نہیں ہے ۔ملک میں مطلوبہ مقدار میں گندم کی موجودگی، فلور ملوں کو باقاعدگی کے ساتھ ان کی ضرورت کے مطابق فراہمی اور معمول کے مطابق وہاں گندم کی پسائی کے باوجود دکانوں سے آٹا کیوں غائب ہے؟ متعلقہ ذمہ داروں پر اس سوال کا جواب لازم ہے۔ اس وقت ملک کے طول و عرض میں آٹے کا جو بحران دکھائی دے رہا ہے اور اس کی قیمتیں بیلگام ہوتی جا رہی ہیں، اس سے عوام کی بے چینی میں اضافہ ہونا ایک منطقی بات ہے۔مارکیٹ کی موجودہ صورت حال یہ ہے کہ اگر فلور ملیں یکطرفہ طور پر آٹا پانچ روپے فی کلو مہنگا کر رہی ہیں تو دکاندار اس سے بھی زیادہ اضافہ کر رہے ہیں۔یہ رپورٹ بھی منظر عام پر آچکی ہے کہ بہت سی فلور ملیں سرکاری کوٹہ اوپن مارکیٹ میں فروخت کر رہی ہیں جو افغانستان اسمگل ہو جاتا ہے۔آٹے کی قیمت تو بڑھی سو بڑھی تھی، لیکن دوسرا المیہ یہ تھا کہ مارکیٹ سے آٹا ہی غائب ہو گیا،عام آدمی کو آٹا مہنگے داموں بھی میسر نہیں تھا۔صرف پنجاب ہی نہیں، بلکہ کراچی میں بھی چکی کا آٹا 2 روپے کلو مزید مہنگا کر دیا گیا۔آٹے کی قیمت میں اضافے کے بعد نان بائی ایسوسی ایشن نے بھی روٹی10روپے اور نان 15 روپے کا کرنے کا اشارہ دے دیا۔ کراچی میں اِس وقت 100کلو گندم کی بوری 500 روپے اضافے کے بعد 5200 روپے میں فروخت ہو رہی ہے۔ یہی صورتِ حال بلوچستان اور خیبر پختونخوا میں بھی ہے۔بلوچستان میں بھی سو کلو کا آٹے کا تھیلا 5,500 روپے میں فروخت ہو رہا ہے۔بلوچستان اپنی 2 ملین ٹن گندم کی ضرورت پوری کرنے کے لئے پنجاب اور سندھ پرانحصار کرتا ہے،خیبر پختونخوا میں بھی 95 فیصد گندم پنجاب سے جاتی ہے، لہٰذا اگر پنجاب میں گندم کا بحران پیدا ہوتا ہے تواس کے اثرات پورے ملک پر مرتب ہوتے ہیں۔ نئے سال کا ابھی پہلا مہینہ بھی مکمل نہیں ہوا اور آٹے کی قیمت میں دو بار اضافہ ہو چکا ہے۔ جنوری کے پہلے ہفتے میں بھی آٹے کی قیمت چار روپے فی کلو بڑھی تھی۔یہاں یہ بات بھی قابل ِ ذکر ہے کہ گزشتہ ایک برس میں آٹے کی قیمت میں 18روپے کا اضافہ ہو چکا ہے،جس کا مطلب ہے کہ آٹے کی قیمت 23 فیصدبڑھی ہے۔جب موجودہ حکومت نے اقتدار سنبھالا تھا توآٹا 52 روپے فی کلو تھا اور ایک ماہ کے اندر اندر ہی دو روپے اضافے سے قیمت 54 روپے فی کلو ہو گئی۔ اس کے بعد 60 روپے فی کلو تک گئی اورصرف دو ہی ہفتوں میں اب فی کلو آٹے کی قیمت مزید اضافے کے بعد 70 روپے ہو چکی ہے۔حکومت نے بحران پیدا ہو نے کے بعد مل مالکان کو جرمانے بھی کئے اور بعض کے لائسنس معطل کئے اگر یہی کام پہلے کر لیا جاتا تو شاید یہ صورتِ حال ہی پیدا نہ ہوتی۔حکومت پر لازم ہے کہ وہ فلور مل مالکان کوپابند کرے کہ وہ طے شدہ طریقہ کار کے مطابق کام کریں، گندم کی چوری کا خاتمہ کرے اورساتھ ہی ساتھ حکومت گندم و آٹے کی غیر قانونی ترسیل و سمگلنگ کو روکے۔ حکومت کو چاہئے کہ اب بھی ذمہ داروں کے خلاف سخت سے سخت کارروائی کرے، ہر معاملے کاصرف نوٹس لے لینا ہی کافی نہیں ہے، آخرکب تک صرف باتوں سے ہی عوام کا پیٹ بھرنے کی ریت چلتی رہے گی؟۔بحران کا فائدہ اٹھاتے ہوئے ذخیرہ خوروں نے گندم ذخیرہ کر لی گئی ہے۔ چکیوں پر آٹا 70 روپے کلو میں فروخت کیا جا رہا ہے جبکہ عام مارکیٹ سے معیاری آٹا بھی نایاب ہو چکا ہے۔گندم کی قلت کے علاوہ قیمت کے بڑھنے میں بڑے پیمانے پر ذخیرہ اندوزی کا بھی عنصر بھی شامل ہے جس کے خلاف اب تک کوئی کارروائی نہیں کی گئی ۔عوام کا کہنا ہے کہ اب پیٹ کیسے بھریں، کھائیں تو کیا پکائیں تو کیا ،سارا بوجھ عام آدمی پر آرہاہے، حکومت کیا کررہی ہے۔ دوسری جانب وزیر خوراک پنجاب نے سب اچھا کی رپورٹ دینے کا دعویٰ کرتے ہوئے کہا ہے کہ کہیں بحران ہے تو بتائیں؟۔شہر کے یوٹیلیٹی اسٹورز سے بھی آٹا غائب ہو گیا ہے۔ وزیر اعظم کی معاونِ خصوصی فردوس عاشق اعوان نے کہا کہ میڈیا پر آٹے سے متعلق منفی پروپیگنڈا چل رہا ہے۔ اب انہیں کون سمجھائے کہ عوام میں بجلی و گیس کے بلوں کی ادائیگی کے بعد اب اتنی سکت باقی نہیں رہی کہ وہ کسی نئے حکومتی لالی پاپ سے اپنا دل بہلاتے رہیں ۔ یہ اندازہ لگانا مشکل نہیں کہ آٹا مافیا چھا گیا اورعمران حکومت نے بھی اس کے آگے گھٹنے ٹیک دیئے ہیں۔ اس کے باوجودحکومت کی جانب سے یہ تسلیم نہیں کیا جارہا کہ ملک میں آٹے کا بحران موجود ہے بلکہ اسے مصنوعی قرار دیا جارہا ہے۔ یہ کہنا غلط نہیں ہو گا کہ وزیراعظم عمران خان آٹا بحران کو ختم کرنے میں بری طرح ناکام ہو چکے ہیں۔	Politics Articles	ریاست مدینہ میں آٹا بھی عوام سے دور
وزیر اعظم عمران خان نے اپنے پہلے خطاب میں فرمایاتھا کہ پاکستان کو ریاست مدینہ بنایا جائے گا لیکن یہ کیا ہوا وزیراعظم یو ٹرن کے ماہر تو ویسے بھی ہیں انہوں نے اس بار شاید تاریخ کا بڑ ا یوٹرن لے لیا اور ایک کروڑ نوکریوں اور پچاس لاکھ گھروں کا خواب دیکھنے والی قوم کو قبر تک پہنچا دیا اور بھوک ، افلاس ،مہنگائی ، بے روزگاری کے عفریت میں پھنسی ہوئی قوم کو یہ مشورہ دیدیا کہ سکون تو صرف قبر میں ہی ملتا ہے ۔ اب وزیر اعظم کو کون سمجھائے کہ قبر میں بھی انہی کو راحت نصیب ہو گی جن کے اعمال اچھے ہو نگے ۔اس سے تو یہی مطلب نکالا جا سکتا ہے کہ گزشتہ دنوں وطن عزیز میں ٹھٹرتی و جان لیوا سردی میں اپنے بچوں کو گرم کپڑے نہ دلوانے پر خودسوزی کرنے والے لااچار ، غریب باپ کو قبر میں سکون مل گیا ہو گا ۔ تو کیا اب اس کے پانچ بچے بھی سکون کے لئے اپنی جانیں لے لیں ۔ کیونکہ ریاست مدینہ کی طرز پر ملک میں حکومت بنانے والے وزیر اعظم کا یہ قیمتی مشورہ ہے کہ وہ تنگدستی و عسرت اور بھوک سے بلکتے اور گرم کپڑوں کے لئے ترستے بچوں کے رونے سے نہ گھبرائیں بلکہ انہی سمیت سکون کے لئے قبر میں اتر جائیں ۔وزیراعظم سے ہی مودبانہ گزارش ہے کہ وہ اشرافیہ کو چھوڑ کروڑ غریب عوام کے لئے مفت قبریں بنوا دیں کیونکہ آپ کی ریاست مدینہ میں جینا تو مشکل تھا ہی مرنا بھی دشوار ہو چکا ہے ۔ قبرستان ٹیکس ، قبر بنوانے کی فیس میں اضافے نے 80 فیصد خط غربت سے نیچے زندگی گزارنے والے پاکستانیوں سے باعزت موت کو گلے لگانے اور بعدازاں وقار سے دفن ہونے کی استطاعت بھی چھین لی ہے ۔ موجودہ حالات میں ایک عام پاکستانی اس مشہور شعر کی صورت بن چکا ہے ۔ اب تو گھبرا کے یہ کہتے ہیں کہ مر جائیں گے مر کے بھی چین نہ پایا تو کدھر جائیں گے یہ بھی بہت بڑی تلخ حقیقت ہے کہ غربت انسان کوگمراہ کردیتی ہے ۔غربت سے تو نبیوں نے بھی اﷲ کی پناہ مانگی تھی لہٰذامشکل ترین دور میں زندگی کیلئے جدوجہدکرتے لوگوں میں مایوسی پھیلانے والے عمل یاگفتگوسے گریز کیا جائے تو بہتر ہوگا۔ قبر میں سکون کی زندگی میسرآئے گی یا عذاب ملے گا اس کا فیصلہ کرناہمارے اختیار میں نہیں۔ یہ فیصلہ تواعمال کے مطابق عادل حقیقی اﷲ رب العزت فرمائے گا۔ بطور مسلمان یہ تو کوئی بھی نہیں جانتا کہ اس کے مرنے کے بعد کیا ہو گیا وزیر اعظم کیسے کہہ سکتے ہیں سکون قبر میں ہی ملتا ہے کیا انہیں یہ کہنے کا بھی اختیار حاصل ہے۔ یہاں سوال یہ پیدا ہو تا ہے کہ مرنے کے بعد جب گھروالے قبر میں اتارکرچلے جاتے ہیں اور فرشتے انسان سے قبر میں سوال وجواب سے فارغ ہو جاتے ہیں تب نیک وپرہیزگار اور گناہ گار قبر میں قیامت تک ایک جیسی پرسکون زندگی گزاریں گے یا پھربرابرعذاب میں مبتلا رہیں گے۔وزیر اعظم کا ماننا ہے کہ سکون قبر میں ملے گا میں لیکن اپنے ملک کی اشرافیہ ، امیر و دولتمند طبقے اور قومی وسائل کی بندر بانٹ میں ملوث بااثر خاندانوں کو دیکھ کر یہ کہا جا سکتا ہے کہ سکون دنیا میں بھی حاصل ہو سکتا ہے۔ اشرافیہ کے بیوی بچوں کے عیش و آرام اور بیگمات کی لاکھوں نہیں کروڑوں روپوں کی شاپنگ ، ان کے برانڈڈ پہناووٗں سے یہ سمجھنا مشکل نہیں کہ کیا ان کے لئے تو یہ عارضی زند گی بھی جنت ہے اور ہمارے ملک کے غریبوں کے لئے تو یہ دنیا بھی کسی جہنم سے کم نہیں وہ روز اپنی جائز ضرورتوں کی عدم تکمیل پر مرتے اور جیتے ہیں اب وزیر اعظم کے مشورے نے انہیں حوصلہ دیدیا ہے کہ کوئی غم نہیں اگر انہیں اس دنیا میں سکون نہیں تو مر جائیں! قبر میں سکون میسر ہو گا۔وزیر اعظم صاحب! آپ 22کروڑ لوگوں کی امید ہے آپ کو تبدیلی ، انصاف ، ترقی کے نام اور وعدے پرمنتخب کیا تو اس نئے پاکستان میں ان کے حصے میں کیا آیا اور اس ڈیڑھ سال میں آپ کی حکومت نے کیا دیا سوائے مایوسی اور صبر کی تلقین کے ۔ٹیکسوں کی بھرمار ، بجلی گیس مہنگی ، پٹرول پہنچ سے باہر ، آٹا ، گھی ،دالیں ، چینی اور سبزیوں کی قیمتیں آسمانوں سے باتیں کر رہی ہیں ایسے میں سکون تو قبر میں ملے گا مگر کیسے ۔ مرنے کے بعد کفن دفن کا انتظام ، میت پر رونوں والوں کے لئے کھانے کا بندوبست ، قل خوانی پر دیگیں یہ سب کون کرے گا َ؟ آپ سوچیئے کہ اس کے مرنے پر ریاست مدینہ کی ماڈل حکو مت میں اس کی مہنگائی کی چکی میں پستی ہو ئی اولاد کیا کرے گی کیسے سارا اہتمام و بندو بست کر ے گی ؟۔ میرا تو وزیر اعظم سے ایک ہی بلکہ آخری مطالبہ ہے کہ ہمارے لئے مفت قبریں ہی بنوا دیں تاکہ ہم لوگ آسانی سے انہی میں زندہ دفن ہو جائیں تا کہ ہمیں سکون مل سکے ۔ آفٹر آل ہمارے وزیر اعظم نئے پاکستان کے حکمران کا نیک مشورہ ہے ۔فرمان مصطفی ؐہے کہ یہ دنیا کی زندگی مومن کے لئے ایک آزمائش ہے ایک قید خانہ ہے(دوزخ کے گڑھوں میں سے ایک گڑھا ہے) اور وہ اس میں سزا کاٹ رہا ہے جس کے بعد اس کی ابدی جزا کا سلسلہ شروع ہونے والا ہے..۔زندگی آسانی کا نام نہیں مشکلات سے عبارت ہے۔ویسے بھی انسان کسی حال میں خوش نہیں۔ہم نے خود اپنی زندگیوں کو مشکل میں ڈالے رکھنے میں کردار ادا کیا۔خود کو مشکلات میں مبتلا ہم نے خود کئے رکھا۔ہمیں سکون تب ہی ملے گا جب ہماری آخری سانس نکل جائے گی۔خوشی تو اس بات کی ہے کہ ہمارے وزیر اعظم کو یہ الہام ہوچکا ہے کہ پاکستان کی غریب ،بے بس ،لا چار عوام کو قبریں نصیب ہو جائیں گی اور انکو قبروں میں سکون مل سکے گا ۔بہت شکریہ حاکم وقت حشر میں پھر ملیں گے۔۔۔۔۔۔۔ مجھے خوف کہاں موت کا میں تو زندگی سے ڈر گئی ہوں 	Politics Articles	مر کے بھی چین نہ پایا تو کدھر جائیں گے
ہمارے ملک کی سیاسی دنیا میں چوہدری برادران کو بہت زیرک اور کامیاب سیاستدان تصور کیا جاتا ہے. .. پاکستانی سیاست میں کامیاب سیاستدان وہ کہلاتا ہے، جو سیاست کو ڈبل شاہ بننے کے لئے استعمال کرے، جو جتنا بڑا ڈبل شاہ ہوتا ہے، اسے اتنا ہی زیادہ کامیاب سیاستدان سمجھا جاتا ہے۔ وزیر آباد والے مرحوم ڈبل شاہ اور سیاسی ڈبل شاہوں میں فرق صرف اتنا ہے کہ مرحوم ڈبل شاہ لوگوں کو رقم ڈبل کرنے کے خواب دکھا کر ان سے رقوم لیتا تھا، جبکہ سیاسی ڈبل شاہ یہ کام بالواسطہ طور پر کرتے ہیں۔ وہ الیکشن سے پہلے عوام کو ترقی کے سہانے خواب دکھاتے ہیں، ان سے ووٹ لیتے ہیں اور پھر اپنی تجوریاں بھرنے میں لگ جاتے ہیں پاکستانی سیاست میں اگر کسی کو سب سے چالاک سیاستدان کہا جا سکتا ہے تو وہ گجرات کے چوہدری برادران ہیں، جو ہمیشہ اپنے پتے بڑی ہوشیاری سے کھیلتے ہیں، کبھی اپنے دامن پر چھینٹا بھی نہیں آنے دیتے۔ ان پر الزامات بھی لگیں تو لوگ بھول جاتے ہیں۔چوہدری ظہورالہی کی بھٹو سے جگری دوستی سے لیکر قتل دشمنی تک کی داستان بہت افسوس ناک ہے.جب تک بھٹو سے دوستی تھی تو ان کی تصویر اپنے ڈرائنگ روم میں سجالی لیکن جب دونوں کے درمیان اختلاف پیدا ہوا تو اس اختلاف نے ’’ دشمنی‘‘ کی شکل اختیار کر لی۔ بھٹو نے چوہدری ظہور الہی کو کوہلو جیل میں مروانے کی کوشش کی تو چوہدری ظہور الہی ٰنے بھٹو سے دشمنی ان کو تختہ دار پر لٹکانے تک نبھائی ۔ بھٹو کو نواب احمد خان کے مقدمہ قتل پھانسی کی سزا سنائی گئی۔ چوہدری ظہور الہیٰ جنرل ضیاالحق کی کابینہ کے رکن تھے جس نے بھٹو کی پھانسی کے فیصلے کی توثیق کی تھی ۔ کہا جاتا ہے جس قلم سے جنرل ضیا ء الحق نے بھٹو کو پھانسی دینے کے حکم پر دستخط کئے تھے وہ چوہدری ظہور الہیٰ نے ان سے لیا تھا۔یہ قلم آج بھی چوہدری شجاعت حسین کے پاس محفوظ ہے لیکن وہ اس بارے میں لا علمی کا اظہار کرتے ہیں۔ گجرات کے چوہدری اپنے دشمن کو نہیں بھلاتے۔ وہ کار آج بھی چوہدری خاندان کے پاس گجرات میں محفوظ ہے جسے الذولفقار کے دہشت گردوں نے کلاشنکوف کی گولیوں سے چھلنی کر دیا تھا۔ دوسروں کو فوجی نرسری کی پیداوار کہنے والے خود جنرل ضیاء الحق کی گود سے لے کر نواز شریف کے ساتھ اقتدار میں رہے، پرویز مشرف آئے تو ان کے اوپنر سیاسی کھلاڑی بننے میں ذرا تامل کا مظاہرہ نہ کیا، پھر پیپلز پارٹی آئی، پی پی پی اور گجرات کے چوہدریوں کے ملاپ کا تو کوئی تصور بھی نہیں کر سکتا تھا، یہ تو آگ اور پانی کے ملاپ کے مترادف تھا، کیوں کہ زرداری بھٹو کے داماد تھے تو دوسری جانب گجرات کے چوہدری برادران میں سے ایک یعنی چوہدری شجاعت چوہدری ظہور الٰہی کے بیٹے اور دوسرے پرویز الٰہی ان کے بھتیجے اور داماد، چوہدری ظہور الٰہی کے قتل کا الزام پی پی پی پر لگا تھا اور چوہدری برادران کی برسوں کی سیاست پی پی پی دشمنی پر مبنی تھی، لیکن پھر چشم فلک نے اس انہونی کو بھی ہونی میں بدلتے دیکھا اور بھٹو کے داماد کی حکومت میں چوہدری ظہور الٰہی کے داماد نائب وزیر اعظم بن گئے۔ چوہدری برادران پرویز مشرف کے سب سے قریب تھے۔ پرویز الٰہی کے پاس تو پنجاب کا اقتدار تھا، لیکن پھر بھی آپ دیکھیں کہ انہوں نے بڑی خوبصورتی سے مشرف پر پڑنے والا بوجھ اپنے اوپر نہ آنے دیا۔ مشرف کا ساتھ ہونے کے باوجود لال مسجد اور اکبر بگٹی کے قتل جیسے بھیانک واقعات میں ملوث رہے .حالاں کہ دونوں واقعات میں وہ مذاکرات میں پیش پیش تھے ۔ پرویز مشرف کمزور ہونا شروع ہوئے تو انہوں نے بڑی خوبصورتی سے جنرل کیانی کے ساتھ خود کو ہم آہنگ کرنا شروع کردیا، مشرف کی خواہش کے برعکس افتخار چوہدری کے قافلے کو روکنے سے انکار کر دیا۔ سیاسی حکومتیں بحال ہونے کے بعد ملک میں پہلا بڑا مالیاتی اسکینڈل پنجاب کوآپریٹو اسکینڈل آیا تھا، یہ ڈبل شاہ طرز کی ہی واردات تھی۔ کو آپریٹو بینک کھول کر زیادہ منافع کا لالچ دے کر لوگوں کو پیسے جمع کرانے کی ترغیب دی گئی اور پھر اچانک پیسے لے کر انہیں بند کر دیا گیا۔ اس اسکینڈل میں سب سے زیادہ چوہدری برادران کا نام آیا تھا، لیکن انہوں نے بڑی حکمت سے خود کو نکال لیا۔ ان کی شوگر ملیں تھیں، لیکن جب انہیں لگا کہ پرویز مشرف کی رخصتی کا وقت قریب آرہا ہے اور آگے ان کے لئے مشکلات ہو سکتی ہیں تو انہوں نے پیشگی ملیں بیچ دیں۔ ان کے خلاف سرمایہ اسپین منتقل کرنے کی آوازیں سنائی تو دیں، مگر انہوں نے ان آوازوں کو توانا نہیں ہونے دیا اور آہستہ آہستہ خاموشی ہوگئی۔ این آئی سی ایل اور پنجاب بینک کیس میں تو ایک وقت میں مونس الٰہی اور پرویز الٰہی پھنستے نظر آرہے تھے، لیکن ن لیگ جیسی طاقتور مخالف جماعت کے ہوتے ہوئے بھی انہوں نے خود کو بچا لیا اور اب بھی نیب اگر کسی جماعت کے حوالے سے آپ کو خاموش نظر آئے گا تو وہ قائد لیگ ہوگی۔ یہی ان کی سیاست کی کامیابی ہے۔ چوہدری برادران کی سیاسی کامیابی کی ایک وجہ تو یہ ہے کہ وہ فرنٹ پر آکر کھیلنے سے پرہیز کرتے ہیں، پھر رواداری ان کا سب سے بڑا ہتھیار ہے۔ ہر ایک کے گھر جانے اور مدعو کرنے میں کسی ہچکچاہٹ کا مظاہرہ نہیں کرتے۔ ریاست کے ساتھ کھڑے رہتے ہیں۔ سچی بات یہ ہے کہ یہ بھی اس سسلین مافیا کا حصہ ہیں. جس نے اس ملک کو کھوکھلا کیا. فرق صرف اتنا ہے کہ یہ """"میسنے ہیں """"" لیکن اب دور بدل گیا ہے ، اب سوشل میڈیا اور اینڈرائیڈ کا دور آگیا، جس نے سیاست کو بھی بدل دیا ہے، اب مقبول سیاست ہی ملک میں چل سکتی ہے، جوڑ توڑ کی جگہ مقبول لیڈر کا دور آگیا ہے، ورنہ اگر پرانے دور کی پی ٹی سی ایل فون اور اخبارات والی روایتی سیاست ہوتی تو چوہدری برادران میں اتنی سیاسی مہارت ہے کہ وہ آج حکمران ہوتے، مگر اب بھی وہ اپنی مہارت کا مظاہرہ دکھاتے رہتے ہیں۔ پنجاب میں ان کی سات نشستیں ہیں، لیکن دو وزارتیں لے اڑے ہیں۔ اسپیکر شپ پہلے ہی ان کے پاس ہے۔ باقی ارکان کو بھی قائمہ کمیٹیوں میں ایڈجسٹ کرانے کے چکر میں ہیں۔ صوبے میں پرویز الٰہی خود کو طاقت کے ایک مرکز کے طور پر سامنے لارہے ہیں۔ اس میں عثمان بزدار جیسا بھلا مانس اور شریف انسان ان چالوں کو سمجھ کے مقابلہ کرنےکی کوشش کر رہا ہے ۔ گورنر پنجاب چوہدری سرور بھی آنکھیں کھلی رکھے ہوئے ہیں ۔ ان کے راستے میں رکاوٹ ہو سکتے ہیں، اسی لئے انہیں کارنر کرنے کے لئے بھی چوہدری برادران لگے رہتے ہیں۔ ویڈیو لیک کرانا بھی اسی کا حصہ تھا۔مولانا فضل الرحمان کے دھرنے کی سپانسرشپ کا کھرا بھی انکے گھر کو جاتا نظر آ رہا ہے. وفاق کو بلیک میل کرنے کا ہر حربہ آزمایا جا رہا ہے. ہر طرح سے حکومت میں رہ کے حکومت کو Destabilized کرنے کی کوشش کی جا رہی ہیں. دن بدن انکی وفاداریوں کی کلکاریاں سامنے آرہی ہیں. اگر سیاستدان کی تعریف ڈبل شاہ ہے، تو اس وقت ملک سب سے کامیاب ڈبل شاہ چوہدری برادران ہیں۔ جن کی نِت نئی قلابازیاں سامنے آرہی ہیں. ہاں البتہ مجھے ذاتی طور پر ایک افسوس ہے انہوں نے قلابازیوں کی یہ کاریگری اپنی اگلی نسل یعنی مونس الہی میں منتقل کر دی ہے ۔ کاش! وہ اپنی نئی نسل کو اس سے محفوظ رکھتے۔ ٭ ٭٭٭٭٭ اللہ رب العزت آپکو خوشیاں عطا فرمائے محمد اسلم خان کھچی ایڈووکیٹ 	Politics Articles	قلابازیاں... ٹھگ بازیاں
تین جنوری 2020 ء کو پاک ایران جوائنٹ بارڈر کمیشن کا تیئس واں اجلاس چیف سیکرٹری بلوچستان اور ڈپٹی گورنر سیستان بلوچستان کی سربراہی میں منعقد ہوا جس میں دونوں ملکوں کے سول و عسکری حکام نے بھی شرکت کی۔ اجلاس اس اتفاق پر اختتام پذیر ہوا کہ پاکستان اور ایران دو اچھے اور بہترین ہمسائیہ ممالک ہیں۔ دونوں ممالک کے درمیان تجارتی و معاشی سرگرمیوں کو فروغ دیا جائے گا جس سے مقامی لوگ اور کاروباری حلقے معاشی طور پر مستحکم ہوں گے۔اس دن جہاں پاک ایران سرحدوں پر مسائل کے حل اور امن کی فضا قائم کرنے کے معاہدے طے پارہے تھے تو وہاں دوسری جانب عراق میں امریکی ڈرون حملہ ہوا جس میں ایرانی پاسداران انقلاب کی القدس فورس کے سربراہ جنرل قاسم سلیمانی اور ان کے متعدد ساتھیوں کی ہلاکت واقع ہوئی۔ اس واقعہ سے مشرق وسطیٰ میں جاری کئی دہائیوں سے بے یقینی اور عدم استحکام کی صورت حال کو ہزاروں وولٹ بجلی کا جھٹکا لگا اور حالات کی سنگینی میں کئی گنا اضافہ ہوا۔ اس کے بعد امریکی صدر ڈونلڈ ٹرمپ نے نیوز کانفرنس کرتے ہوئے کہا کہ جنرل سلیمانی نئی دہلی سے لندن تک معصوم لوگوں کو مارنے میں ملوث تھے، انہیں مارنے کا فیصلہ جنگ روکنے کے لئے کیا گیا ہے اور امریکہ مشرق وسطیٰ میں مزید 3500 فوجی بھیج رہا ہے۔مزید برآں یہ کہ جب امریکی محکمہ دفاع کی جانب سے یہ تصدیق کی گئی کہ جنرل قاسم سلیمانی کو صدارتی حکم پر ہلاک کیا گیاہے تو ایران کی جانب سے شدید ردعمل سامنے آیا۔ ایران کے رہبر آیت اﷲ خامنائی ، صدر حسن روحانی ، وزیر خارجہ جواد ظریف اور سپریم کونسل نے انتہائی سخت الفاظ میں کہا کہ جنرل قاسم سلیمانی کی ہلاکت میں ملوث ذمہ داروں سے سخت انتقام لیا جائے گا۔ یاد رہے کہ بغداد میں امریکی سفارت خانے پر حملے کا الزام ٹرمپ حکومت کی جانب سے ایران پر لگایا گیا تھا اور اُن کا کہنا تھا کہ اس حملے میں ایران کا ہاتھ ہے اور یہ کہ اسے پوری طرح ذمہ دار ٹھہرایا جائے گا۔ امریکی سینیٹر مارکو روبیو نے اپنی ٹویٹ میں اس واقعہ کا براہ راست ذمہ دار ایران کو ٹھہرایا تھا۔ مشرق وسطیٰ میں کشیدگی کی اس نئی لہر پر عالمی برادری کی جانب سے مذمتی بیانات کا سلسلہ شروع ہوا۔ اس ساری تشویش ناک صورت حال کے تناظر میں پاکستان کی سیاسی و عسکری قیادت نے دو ٹوک الفاظ میں پاک سر زمین کو کسی بھی ملک کے خلاف استعمال نہ ہونے دینے کا عزم ظاہر کیا کیوں کہ نائن الیون کے بعد دہشت گردی کے خلاف لڑی جانے والی عالمی جنگ میں حصہ لینے پر پاکستان کی معیشت ، معاشرت ، سیاست ، قومی سلامتی اور داخلی امن کڑی آزمائشوں سے گزرا۔ امریکی کانگریس کی سپیکر نینسی پلوسی نے کھلے الفاظ میں ڈونلڈ ٹرمپ کو تنقید کا نشانہ بناتے ہوئے کہا کہ انہوں نے جنرل سلیمانی کو نشانہ بنانے سے پہلے کانگریس سے کوئی مشورہ نہیں کیا۔ اس کے علاوہ صدارتی امیدوار برنی سینڈر ، جوبائیڈن اور الزبتھ وارن سمیت متعدد سیاست دانوں نے عراق میں جنرل سلیمانی کی ہلاکت پر صدر ٹرمپ کے احکامات کی مذمت کی۔ امریکہ اور ایران کے مابین مخاصمت اگرچہ کوئی نئی بات نہیں ہے لیکن صدر ٹرمپ کے اقتدار میں آنے کے بعد دونوں ممالک کے درمیان تعلقات نہایت تناؤ کا شکار رہے ہیں۔ خیال رہے کہ سعودی عرب کے دارالخلافہ ریاض میں منعقد ہونے والی امریکہ عرب اسلامی کانفرنس میں ایران کو مدعو نہیں کیا گیا تھا جس میں امریکہ اور سعودی عرب سمیت 55 اسلامی ملکوں کے سربراہوں اور مندوبین نے شرکت کی تھی۔ موجودہ مشرق وسطیٰ کی تشویش ناک صورت حال میں اس بات سے فرار ممکن نہیں ہے کہ اگر خطے میں کوئی غیر معمولی صورت حال پیدا ہوتی ہے تو اس سے عالمی دنیا کا درجہ حرارت خطرناک حد تک بڑھ سکتا ہے ، یعنی عالمی سیاست ، معیشت اور معاشرت سب متاثر ہوں گی جس کی بنیادی وجہ پیٹرولیم کی مصنوعات ہیں۔ ان مصنوعات کی ترسیل و فراہمی اسی خطے سے دوسرے ممالک کو کی جاتی ہے اور یہ سب عملی طور نظر بھی آیا، یعنی کشیدگی میں اضافے سے تیل عالمی منڈیوں میں مہنگا ہو گیا۔ لندن میں بینٹ کروڈ 2.14 ڈالر اضافے کے ساتھ 68.35 ڈالر فی بیرل اور جب کہ یو ایس کروڈ 1.87 ڈالر اضافے کے ساتھ 63.05 ڈالر فی بیرل پہنچ گیا۔ یو ایس ویسٹ ٹیکساس انٹرمیڈیٹ میں خام تیل 1.68 ڈالر یا 2.8 فیصد اضافے کے ساتھ 62.86 ڈالر فی بیرل تک پہنچ گئی جو یکم مئی 2019 ء کے بعد سب سے زیادہ اضافہ ہے۔امریکی خبر رساں ادارے کی رپورٹ کے مطابق سرمایہ کاروں میں بڑے پیمانے پر جغرافیائی و سیاسی غیر یقینی کیفیت کی بناء پر شنگھائی اور ہانگ کانگ میں بینچ مارکس میں کمی اور جب کہ جاپانی مارکیٹوں میں کام ٹھپ ہوگیا۔ پس اس تناؤ کی کیفیت سے پیدا ہونے والے عالمی اثرات میں اعتدال لانا پڑے گا جس میں پاکستان اور اسلامی ممالک کا مصالحت و مفاہمت کی بنیادوں پر کردار و عمل نہایت اہم ہوگا تا کہ خطے میں امن و سلامتی کے ماحول کو یقینی بنایا جاسکے۔ اس سلسلے میں اقوام عالم کی تنظیم اقوام متحدہ سے تناؤ میں کمی لانے کی اُمید رکھنا بے کار ہے۔ علامہ محمد اقبال ؒ اُمت مسلمہ کی موجودہ حالات کا ذمہ دار غیر مسلم قوتوں کے سیاسی ، سماجی اور جارحیت کے دباؤ کو قرار دیتے ہوئے فرماتے ہیں۔ ہوگئی رسوا زمانے میں کُلاہِ لالہ رنگ جو سراپا ناز تھے، ہیں آج مجبورِ نیاز حکمت مغرب سے ملت کی یہ کیفیت ہوئی ٹکڑے ٹکڑے جس طرح سونے کو کر دیتا ہے گاز 	Politics Articles	مشرقی وسطیٰ کشیدگی کے عالمی اثرات
 پاکستان ترقی کی۱ٍ بجائے تنزلی کی جانب محوِ سفر ہے اور عالمی رینکنگ میں اس کی تنزلی مزید گرتی جا رہی ہے جس کی گواہی عالمی سروے بھی دے رہے ہیں ۔بے روزگاری، مہنگائی اور ڈکیٹیاں روزمرہ کا معمول بن چکی ہیں۔ اس میں کوئی شک نہیں کہ پاکستان پچھلی کئی دہائیوں سے دہشت گردی کی لپیٹ میں ہے جس سے اس کی معاشی ترقی کو سخت زک پہنچی ہے۔پی پی پی اور مسلم لیگ (ن) کی دونوں حکومتوں کو دہشت گردی پر اربوں ڈالر خر چ کرنے پڑے تھے کیونکہ تحریکِ طالبان پاکستان (ٹی پی ٹی) نے جس طرح دہشت گردی کو ہوا دے رکھی تھی اس سے پاکستان کے درو دیوار لرز اٹھے تھے۔پاک فوج کی شہادتوں اور عوام کی قربانیوں نے دہشت گردی کے اس طوفان کے سامنے بند ھ باندھے تو تب کہیں جا کر پاکستان کو امن نصیب ہوا۔امن کا یہ سلسہ اپنے ثمرات دینے کیلئے حرکت میں آنے ہی والا تھا کہ ہمارے پڑوس میں ایران امریکہ تنازعہ نے ایک دفعہ پھر دہشت گردی کے امکانا ت کو تیز تر کر دیا ہے۔بلوچستان میں حالیہ دھما کے اسی کا پرتو ہیں۔ ایران امریکہ تنازعہ کیا صورت اختیار کرے گا ابھی کچھ بھی کہنا قبل از وقت ہے لیکن اتنا بہر حال واضح ہے کہ ایک طویل اور صبر آزما جنگ کا آغاز ہونے جا رہا ہے جس میں پاکستان کے خلاف بھی گھیرا تنگ ہونے کا امکان ہے۔ پاکستان کا ایٹمی پروگرام ہمیشہ سے امریکی نگاہوں میں کھٹکتا رہتا ہے اور وہ حیلے بہانو ں سے پاکستان کو کمزور کرنے اور عدمِ استحکام سے ہمکنار کرنے کیلئے سازشیں رچائے رکھتا ہے۔ایران امریکہ تنازعہ بھی اسی کا شاخسانہ ہے۔پوری قوم عمران خان سے اپوزیشن کو زنجیروں میں جکڑنے کی بجائے قومی اتفاقِ رائے پیدا کرنے کی امید یں سجائے ہوئے ہے تا کہ پاکستان کو محفوظ بنایا جا سکے لیکن وہ اپنی ہی انتقامی سیاست کی روش کے اسیر ہیں ۔وطنِ عزیز کی حفاظت اور سلامتی سب باتوں سے زیادہ اہم ہے اور یہ اسی وقت ممکن ہے جب ساری سیاسی جماعتیں باہم متحد ہو کر نئے اٹھنے والے طوفان کا سامنا کریں اور ملکی وحدت اور استحکام کو یقینی بنائیں۔،۔ قومی اسمبلی میں آرمی ایکٹ کی منظوری جس بات کی نشاندی کر رہی ہے وہ یہی ہے کہ پاکستان کی ساری جماعتیں اپنی فوج کے ساتھ سیسہ پلائی ہوئی دیوار کی طرح کھڑی ہیں ۔ مسلم لیگ (ن) تو عسکری قیادت کو ایکسٹینشن (توسیع) دینے کے حق میں نہیں تھی لیکن اس کے باوجود بھی اس نے اس بل کی حمائت کی تو اس کا واحد مقصد فوج سے اظہارِ یکجہتی تھا جسے صحیح تناظر میں سمجھا نہیں گیا۔اس کے کارکنوں میں اشتعال پایا جاتا ہے۔بات یہ نہیں کہ وہ اپنی فوج سے محبت نہیں کرتے بلکہ اصلی بات یہ ہے کہ وہ جمہوریت میں کسی جبر اور ملاوٹ کو پسند نہیں کرتے۔وہ جمہوریت کو بیرونی دباؤ کے بغیر پھلتا پھولتا دیکھنے کے متمنی ہیں ۔ بیرونی دباؤ نے جس طرح پاکستانی سیاست کوآ لودہ کیا ہے وہ کسی سے مخفی نہیں ہے۔ذولفقار علی بھٹو،بے نظیر بھٹو،حسین شہید سہر وردی،میاں محمد نواز شریف اور کئی دوسرے سیای زعماء اسی جبر کا نشانہ بنے ہیں جسے عوام نا پسندیدگی کی نظر سے دیکھتے ہیں۔باعثِ حیرت تو یہ ہے کہ ووٹ کو عزت دو کے نعرے کے علمبردار وں کے ہونٹوں پر چپ کی مہر لگی ہوئی ہے۔وہ اپنے فیصلہ کا مناسب دفاع کرنے سے قاصر نظر آ رہے ہیں جس کی وجہ سے عوام آرمی ایکٹ کی منظوری کوڈیل کا نام دے رہے ہیں۔میاں محمد نواز شریف اور مریم نواز نے جمہوری سوچ کے حامل لوگوں کو اپنے پر اثر بیانیہ کی وجہ سے اپنی جانب متوجہ کیاتھا۔انھوں نے حقیقی جمہوریت کیلئے عوام کو اپنی قربانیوں سے اس بات کا یقین دلایا تھا کہ وہ عوامی مینڈیت کی حرمت کی خاطر کسی مصلحت کو اپنے قریب پھٹکنے نہیں دیں گے لیکن پھر نہ جانے کیا ہوا کہ وہ اپنے ہی بیانیہ سے منحرف ہو گے او ر آرمی ایکٹ کی غیر مشروط حمائت کا اعلان کر کے اپنی ساری جدو جہد پر پانی پھیر لیا۔اگر ایسا کرنا ضروری تھا تو بہتر تھا دوسری اپوزیشن جماعتوں کو بھی اعتماد میں لیا جاتا ۔ ا یکسٹینشن پر کسی کو کوئی اعتراض نہیں ہے اسمبلی کو اس کا مکمل اختیار حاصل ہے کہ وہ جو بل چاہے منظور کرے لیکن وہ جھنوں نے اپنے دورِ حکو مت میں کسی جنرل کو ا یکسٹینشن نہیں دی ان کا ایکسٹینشن پر بلا چون و چرا مان جانا کسی ڈیل کا تاثر پیدا کر رہا ہے ۔اﷲ تعالی کی حاکمیت ے علاوہ کسی کے سامنے سرِ تسلیم خم کرنا کسی بھی پہلو سے قابلِ فخر نہیں ہوتا۔لیکن ایسا ہوا ہے جس نے عوام کے اذہان میں شکو ک و شبہات پیدا کردئے ہیں۔پی پی پی نے جمہوریت کیلئے بڑی قربانیاں دی ہیں۔اس کی تاریخ قربانیوں کی ایک ایسی دلکش داستان ہے جس پر ہر جمہوریت نواز فخر کر سکتا ہے۔پی پی پی نے اپنے دورِ حکومت میں جنرل اشفاق پرویز کیانی کو ا یکسٹینشن دی لہذا ان کا اس قانون کی منظوری کی حامی بھرنا پھر بھی کچھ کچھ سمجھ میں آتا ہے حالانکہ اصولی لحاظ سے یہ پی پی پی کے فلسفہ اور نظریات سے تال میل نہیں رکھتا جس سے اس کے کارکنوں میں بھی بے چینی پائی جاتی ہے۔لیکن وہ جو (مجھے کیوں نکالا) کی رٹ لگائے ہو ئے تھے اور فضاؤں میں ووٹ کو عزت دو کے نعروں سے ارتعاش پیدا کئے ہوئے تھے ان کے ہونٹ کیوں سلے ہوئے ہیں؟ان کا بیانیہ اور نعرہ کیوں بکھر کر رہگیا ہے ؟ عوام میاں محمد شہباز شریف اور میاں محمد نواز شریف کے بیانیہ میں واضح فرق کو خوب محسوس کر رہے ہیں ۔ اگر چہ دونوں اندر سے ایک ہیں لیکن حالات کی مطابقت سے اندر باہر ہوتے رہتے ہیں۔دونوں اپنے نظریات کے لحاظ سے ایک دوسرے کے مدِ مقابل نظر آتے ہیں حالانکہ وہ مدِ مقابل نہیں ہیں بلکہ یکمشت ہیں۔ان کے مصنوعی اختلاف کا واحد مقصد سودابا زی کی قوت کو بڑھانا مقصود ہوتاہے۔مفادات کی جنگ میں یہ ایک اچھوتا انداز ہے جو انھیں ریلیف دے رہا ہے۔ ایک اسٹیبلشمنٹ سے راہ و رسم کو کامیابی کی کلید تصور کرتا ہے جبکہ دوسرا عوامی طاقت سے تاج و تخت الٹ دینے کا بیانیہ اپنانے پر مصر ہے ۔ کس وقت کس جانب لڑھک جانا ہے اس کے مطابق بیانیہ تراش لیا جاتا ہے۔کبھی بڑھکیں ماری جاتی ہیں اور کبھی خا مشی کی چادر تان لی جاتی ہے تا کہ زور آور حلقے رام ہو جائیں ۔ اب چونکہ اسٹیبلشمنٹ سے ڈیل کرنا مقصود تھا اس لئے میاں محمد شہباز شریف کو سامنے کر دیا گیا ہے ۔ جب اسٹیبلشمنٹ پر دباؤ بڑھانا مقصود ہوگا تو پھر میاں محمد نواز شریف سامنے آجائیں گے اور مریم نواز اپنی خاموشی توڑ کر ٹویٹ پر ٹویٹ کرتی جائیں گی ۔ مسلم لیگ (ن) کی اس دو رخی نے عوام کو مایوس کیا ہے۔عوام کو تو اس بات کا یقین دلایا گیا تھا کہ جمہوریت ہر قسم کی ملاوٹ سے مبرا ہو گی لیکن وقت پڑنے پر سجدہ سہو ادا کر دیا گیا۔ چند دن قبل ٹی وی شو میں وفاقی وزیر فیصل واڈھا نے آرمی بوٹ دکھا کر جس طرح ہیجان پیدا کیا اس نے جمہوریت پر کئی سوالات کھڑے کر دئے ہیں۔فیصل واڈھا نے جس طرح کی زبان استعمال کی وہ ایک وفاقی وزیر کے شایانِ شان نہیں تھی۔انھیں اپوزیشن پر تنقید کا پورا حق حاصل ہے، انھیں اپنی سیاسی بساط پر مہرے سجانے کا مکمل حق حاصل ہے، انھیں مخالفین پر زہر آلود شمشیریں سونتنے کا بھی حق ہے لیکن انھیں کسی ادارے کو متنازعہ بنانے کا قطعا کوئی حق حا صل نہیں ہے۔پاک فوج ہمارے وجود کا حصہ ہے اور اپنی فوج کی خاطر پوری قوم سیسہ پلائی ہوئی دیوار بن کر اس کے شانہ بشانہ کھڑی ہونے میں فخر محسوس کرتی ہے ۔ اسی فوج کو جس طرح متنازعہ بنانے کی کوشش کی گئی اس پر پوری قوم میں غم و غصہ کی لہر دوڑ گئی ہے۔جنرل پرویز مشرف کے دیرینہ ساتھی کی زبان سے پی پی پی اور مسلم لیگ (ن) پر بوٹوں کو چمکانے والی پھبتی کسناانتہائی بھونڈا انداز تھا لہذاالٹی پڑ گئی۔کچھ باتیں پردوں میں اچھی لگتی ہیں جھنیں برملا نہیں کہا جا سکتا کیونکہ ایسا کرنے سے عزت و حرمت ملیا میٹ ہو جانے کا اندیشہ ہوتا ہے۔فیصل واڈھا نے جو طریقہ اپنایا ہے اس کا کسی بھی پہلو سے دفاع نہیں کیا جا سکتا۔ووٹ کو عزت دو کے بیانیہ کا اعلان اور پھر اس پر خاموشی پر تو تنقید کی جا سکتی ہے لیکن آرمی ایکٹ کے حق میں ووٹ دینے کو بوٹوں کے چومنے سے تشبیہ نہیں دی جا سکتی۔،۔	Politics Articles	کامیابی کی کلید
شاہین باغ میں مظاہرہ کرنے والی خواتین کی حمایت میں مشہور مصنفہ اروندھتی رائے نے وہاں موجود خواتین سے کہا کہ پورا ملک آپ کے ساتھ ہے، آپ اپنی لڑائی جاری رکھیں کیونکہ پوری دنیا میں شاہین باغ احتجاج کے چرچے ہو رہے ہیں لیکن بی جے پی کی رہنما میناکشی لیکھی سے یہ کامیابی دیکھی نہیں گئی اوروہ دھونس دھمکی پر اتر آئیں۔ انہوں نے کہا کہ شاہین باغ میں دیرینہ احتجاج کے باعث آمدو رفت میں کافی پریشانی ہو رہی ہے۔ لہذا مظاہرین کی بہتری اسی میں ہے کہ وہ اپنے گھروں کو لوٹ جائیں۔ دہلی کا انتخاب قریب ہے جلد ہی دہلی کی لوگ لیکھی جیسے لوگوں کو گھر بھیج کر ان کی ہدایت پر عمل کریں گے۔ شاہین باغ کے مظاہرین پر جب اس طرح دھمکی کا کوئی اثر نہیں ہوا تویہ لوگ تحریک کو بدنام کرنے کے لیے گھٹیا ہتھکنڈوں پر اتر آئے اور اس پرروپیوں کے زور چلائی جانے والی تحریک کی تہمت لگا کر بدنام کرنے پر اتر گئے ۔ اس گھناونے مقصد کے حصول کی خاطر ایک جعلی ویڈیو بناکر یہ الزام عائد کیا گیا کہ وہ مظاہرہ میں شامل ہونے والی خواتین کو 500 روپے روزانہ دیا جاتا ہے۔اس جھوٹ کے جواب میں رخسانہ علوی کہتی ہیں وہ اپنے گھر میں بچوں کو کوچنگ دے کر 30 ہزار روپے ماہانہ سے زیادہ کما رہی تھیں۔ ایسے میں کیا وہ اپنا کام چھوڑ کر محض 500 روپے کی خاطر تحریک میں شرکت کریں گی۔اس ایمان افروز بیان کے بعد اگر تہمت باز کا ضمیر زندہ ہو تو اسے چلو بھر پانی میں ڈوب مرنا چاہیے ۔اس ویڈیو نے عزم و حوصلہ میں مزید اضافہ ہی کیا ہے دشمنوں کے خیمہ میں بوکھلاہٹ کا منہ بولتا ثبوت ہے۔ اس سچ تو یہ ہے سورج پر تھوکنے والوں کا تھوک خود ان کے منہ پر آتا ہے۔ ویسے تو اس ویڈیو کے جھوٹ کا پلندہ ہونے کے لیے اس کا بی جے پی آئی ٹی سیل کے سربراہ امت مالویہ کے ٹوئٹر سے وائرل ہونا ہی کافی ہے۔ اب تو یہ بات بھی ثابت ہوگئی کہ بی آئی ٹی سیل نے یہ ویڈیو پانچ ہزار روپئے میں بنوائی تھی۔ یہ بیس روپیہ فی ٹوئٹر کے ٹٹ پونجیے سنگھ سیوک کیا جانیں کہ کسی عظیم مقصد کے جدو جہد کس چڑیا کا نام ہے۔ اس کذب گوئی کے جواب میں دھرنے پر بیٹھیں 71 سالہ سیما عالم نے کہا کہ ’’ہو سکتا ہے کہ 500 روپے لے کر کوئی کسی دھرنے میں چلا جائے، لیکن یہاں تو ہم سبھی پولس کی گولی کھانے کو تیار بیٹھے ہیں۔ شہریت قانون کے خلاف چل رہی اس تحریک کو جاری رکھنے کے لیے ہم اپنی جان دینے کو تیار ہیں۔‘‘ بقول احمد مجتبیٰ صدیقی ؎ سب کے سب حیران ہیں ان آندھیوں کو دیکھ کر احتجاجی دادیوں اور نانیوں کو دیکھ کر شاہین باغ مظاہرے کے خلاف جب پولس، میڈیا اور سیاست کا دباو ناکام ہوگیا تو عدالت سے رجوع کیا گیا اور دہلی ہائی کورٹ نے دہلی پولیس کو ہدایت دے دی کہ وہ کالندی-کنج شاہین باغ روڈ پر ٹریفک کو کھولے اور اس مسئلہ سے قانون کے مطابق بروقت نمٹا جائے۔ جامعہ ملیہ میں ہاتھ آنے والی بدنامی کے بعد اس بار انتظامیہ کچھ محتاط ہے ۔ اس نے ہائی کورٹ کے حکم کے بعدبھی مظاہرین کو جبراً نہیں ہٹانے کے بجائے گفت وشنید کا راستہ اپنا رکھا ہےاور علاقہ کےعمائدین سے بات چیت کر رہی ہے۔امیت شاہ جیسے سفاک وزیرداخلہ کے تحت کام کرنے والے انتظامیہ کا یہ بدلا ہوا رویہ اس بات کا ثبوت ہے کہ انہیں دال آٹے کا بھاو معلوم ہوگیا ہے اور عقک ٹھکانے آگئی ہے۔ یہ وہی پولس ہے جس نے گجرات میں ہاردک پٹیل کی تحریک کو کچلنے کے لیے ان پر ملک سے بغاوت کا مقدمہ قائم کردیا تھا اور پونہ میں مظاہرین پر اپنے غنڈوں سے حملہ کروا کر الٹا مظلومین پر وزیراعظم کو ہلاک کرنے کی سازش کا الزام لگا دیا تھا لیکن اب وہ محتاط ہوگئے ہیں ۔ پہلے تو انہوں نے جامعہ میں اپنی روایت کو جاری رکھتے ہوئے پولس اور غنڈوں کی مدد سے طلباء کو خوفزدہ کیا گیا ۔ اس میں ناکامی ہوئی تو اترپردیش میں قتل و غارتگری کا بازار گرم کردیا ۔ 19مظاہرین کو شہید کرنے کے بعد الٹا ان سے ہرجانہ وصول کرنے کی دھمکی دے دی ۔ اس کے باوجود مظاہرین کی حوصلہ شکنی میں ناکام رہے ۔ اس کا ثبوت یہ ہے کہ مغربی اترپردیش میں بی جے پی کے ذریعہ شہریت ترمیم قانون کی تفہیم کے لیے منعقد کی جانے والی تقریب سے وزیر اعظم اور وزیر داخلہ کنی کاٹ رہے ہیں ۔ شہریت ترمیمی قانون کے خلاف ملک بھر میںجاری احتجاجی مظاہروں کے اثرات زائل کرنے کے لیے بی جے پی نے اتر پردیش میں۶ جلسوں کے انعقاد کا فیصلہ ان میں سے پہلی ریلی 22 جنوری کو میرٹھ میں ہونی ہے۔ اس ریلی میں وزیر اعظم نریندر مودی ، وزیر داخلہ امت شاہ اور پارٹی کے پارٹی کے کارگزار صدر جے پی نڈا شرکت کرنے والے تھے لیکن اب صرف راج ناتھ سنگھ کو آگے بڑھایا جارہا ہے۔ یہ وہی راجناتھ سنگھ ہیں جن کو یوگی کی مدد سے حاشیے پر بھیج دیا گیا تھا لیکن مثل مشہور ہے ’ وقت پڑنے پر گدھے کو بھی باپ بنانا پڑتا ہے‘ ۔ ویسے بی جے پی والوں کے لیے اس طرح کی رسوائی کوئی نئی بات نہیں ہے۔ ان مظاہروں کی وجہ سے وزیر اعظم مودی ایک ماہ کے اندر دو بار آسام کا اپنا دورہ منسوخ کر چکے ہیں۔ کولکاتہ گئے تو وہاں لوگوں نے ان کا قافیہ تنگ کردیا ۔ یوگی اگر مظاہرین کے خلاف اپنی درندگی مظاہرہ نہیں کرتے تو بی جے پی پر یہ نوبت نہیں آتی کہ اپنی صوبائی و مرکزی حکومت کے باوجود وزیراعظم اور وزیر داخلہ کسی جلسۂ عام کو مخاطب کرنے کی بابت تذبذب کا شکار ہوجائیں ۔ یہ بات قابلِ ذکر ہے کہ شاہین باغ اترپردیش سے لگا ہوا ہے۔ یوگی اگر وہاں کے مظاہرین کو دہشت زدہ نہیں کرسکے تو ملک بھر میں انہیں کامیابی کیونکر مل سکتی ہے؟ مسلمانوں کو رام کرنے کی کوشش میں جب بی جے پی کی دال نہیں گلی تو اس نے آر ایس ایس کی تنظیم ’مسلم راشٹریہ‘ منچ کو میدان اتارا۔ اجمیر بلاسٹ کے ملزم بدنامِ زمانہ اندریش کمار کی سربراہی میں چلنے والی یہ تنظیم بڑے عرصے سے مسلمانوں کو گمراہ کرنے کی سعی کررہی ہے اور کچھ مفاد پرست نام نہاد مسلمانوں کو ساتھ لے کر اپنی پیٹھ تھپتھپا رہی ہے۔ عام مسلمان اس کو نظر اندا زکررہا تھا لیکن جب اس نے شہریت قانون اور این آر سی کی حمایت میں’راشٹریہ علماء کانفرنس‘ کے بینر تلے ایک تقریب کا انعقاد کیا تو مسلمانوں کا پیمانۂ صبر لبریز ہوگیا۔ تقریب کے شروع ہوتے ہی کم و بیش درجن بھر لوگ کھڑے ہوئے اور ’سنویدھان کے دشمن مردہ باد‘ (آئین کے دشمن مردہ باد) کا نعرہ بہ زور آواز بلند کرنے لگے۔ اس نعرہ بازی کی وجہ سے وہاں موجود آر ایس ایس کے کارکنان اور اسٹیج پر موجود نام نہاد علماء حضرات بھی دم بخود رہ گئے اور انہیں شہریت قانون اور این آر سی کے خلاف بینر س کو دیکھ کر راہِ فرار اختیار کرنا پڑا۔ سنگھ پریوار کی پہلی کوشش تو یہ تھی کہ کسی طرح مسلمانوں کو بہلا پھسلا کر سی اے اے اور این آر سی کا حامی بنایا جائے لیکن ہوا یہ کہ وقت کے ساتھ ہندو عوام بھی اس کے خلاف ہوتے چلے گئے ۔ اب نوبت یہاں تک پہنچی کہ اسے ہندووں کو سی اے اے کی افادیت سمجھانے ضرورت پڑ رہی ہے۔ اس معاملے میں چونکہ بی جے پی کامیاب نہیں ہوپارہی ہے اس لیے اب اس نے سادھو-سنتوں سے رجوع کیا ہے کہ عوام میں آگاہی لانے کا کام کریں۔ اس سیاسی مقصد کے حصول کی خاطربی جے پیکا سادھو سنتوں پر انحصار صاف ظاہر کرتا ہے کہ وہ اپنی ناکامی سے بہت فکر مندہے۔ ورنہ رام مندر کے مسئلہ پر وشو ہندو پریشد (وی ایچ پی) سے بے نیاز ہوجانے والی بی جے پی کا سادھو سنتوں کا سہارا لینا چہ معنی دارد؟ سی اے اے کی مہم اب سادھو سنتوں اور کتھا واچکوں (ہندو دھرم سے متعلق کہانی سنانے والے) کے ذریعہ آگے بڑھا ئی جائے گی ۔ سنتوں سےیومیہ پروچن (تبلیغ) کرایا جائے گا۔ ان لوگوں کو اپنے بھکتوں کے گھر گھر بھیجا جائےگا۔ ایک طرف مسلمانوں نے اپنے مذہبی رہنماوں کو اس تحریک سے دور رکھا اور دوسری جانب بی جے پی کا اپنے مذہبی رہنماوں کی مدد سے تحریک چلانے پر مجبور ہونا اس کی ناکامی کا بین ثبوت ہے۔ آج ملک کا ہر انصاف پسند شاہین باغ کی جیالی دختران ملت کے لیے دعا گو ہے ؎ ہے دعا احمد کی تابندہ رہے تیرا وقار فتح و نصرت اب عطا کردے تجھے پروردگار 	Politics Articles	مرحبا صد مرحبا صد مرحبا شاہین باغ، ہر گلی کوچہ ہوا شیدا ترا شاہین باغ
بھارتی چیف آف ڈیفنس سٹاف اور سابق آرمی چیف جنرل راوت کا اعتراف کشمیریوں سمیت بھارتی اقلیتوں کے خلاف سنگین جنگی جرائم کے اعتراف کا عکاس ہے۔ بھارتی فوج ’’ڈی ریڈیکلائزیشن ‘‘ کیمپ چلا رہی ہے۔ بھارت نے ہزاروں کشمیریوں کو گرفتاری کے بعد ٹارچر کیمپوں میں ڈال کر لا پتہ کر دیا ہے۔ انسانی حقوق کے عالمی تنظیموں یا ریڈ کراس یا عالمی میڈیا کو حقائق تک رسائی حاصل ہونا دور کی بات ہے، بھارتی اپوزیشن بھی سچائی سے ناواقف ہے۔ اسے بھی آزادی سے کشمیر میں کسی کے ساتھ بات کرنے کی اجازت نہیں۔بھارت مقبوضہ کشمیر میں کریک ڈاؤن، تلاشیوں، محاصروں اور ناکہ بندیوں کے دوران نوجوانوں کو گرفتار کر کے گمنام کیمپوں میں قید کر رہا ہے۔ آئے روز کم عمر لڑکے لا پتہ ہو رہے ہیں۔ کشمیریوں کی پکڑ دھکڑ اور ان کے عقائد و نظریات تبدیل کرنے کے لئے عقوبت خانوں میں ڈالنے کا مقصد تحریک آزادی کو کچلنا ہو سکتا ہے۔ بھارتی سول سوسائٹی اور انسانی حقوق پر کام کرنے والے اعتراف کرتے ہیں کہ اتر پردیش کے وزیر اعلییوگی کی لمبی تاریخ نفرت انگیز تقاریر اور انتہا پسندہندو ملیشیا کو بڑھانے کی ہے۔ وہ متنازعہ شہریت قانون کے خلاف مظاہرے کرنے والوں کو انتقام لینے کے بارے میں بات کرتا ہے، اور اس کے ذریعہ اپنی پولیس فورسز کو براہ راست فرقہ وارانہ ہدف اور مسلمانوں پر تشدد کا نشانہ بنانے کی ترغیب دیتا ہے۔یہدر حقیقت انسانیت کے خلاف جرم کی دہلیز ہے۔بھارتی فورسز مسلم گھروں میں توڑ پھوڑ کر رہی ہے۔ ایسا سکھوؤں کے خلاف فرقہ وارانہ فسادات جیسے 1984 اور مسلمانوں کے خلاف 2002 میں دیکھاگیا، پولیس فسادیوں کا ساتھ دیتی رہی۔ لیکن اب یہ وردی والیتباہی پھیلا رہے ہیں۔ پولیس خود ہی فسادی بن گئیہے۔جو بھارت میں مسلمان اور دیگر اقلیتیں آج دیکھ رہی ہیں، کشمیری تین دہائیوں سے اور شمال مشرق بھارت میں لوگ ستم برداشت کر رہے ہیں۔ کشمیریوں اور بھارت میں مسلمانوں کو سیکولر جمہوریت کی بقا اور قانون کی حکمرانی کی آڑ میں فورسز کے ذریعہ اس نوعیت کی فرقہ وارایت کا نشانہبنایا جا رہا ہے۔ جب پولیس خود ایک لنچنگ ہجوم بن گئی تو پھر لوگ تحفظ کے لئے کہاں جائیں گے؟۔بھارت میں سرکاری سرپرستی میں بنیاد پرستی اسکولوں، یونیورسٹیوں، مذہبی مقامات پر ہورہی ہے۔ ''انتہا پسند ہندوؤں ہی نہیں خواتین کی بھی پرائیویٹ ملیشیا بھاجپا ہی تیار کر رہی ہے۔ بھارتی جنرل کشمیریوں کی جدوجہد آزادی کو دہشت گردی قرار دیتے ہیں اورکشمیریوں کی بستیوں پر چڑھائی کی ترغیب دیتے ہیں ، آزاد کشمیر پر جارحیت جاری رکھتے ہوئے قبضے کی دھمکیاں بھی دے رہے ہیں، جیسے امریکیوں نے نائن الیون کے بعدافغانستان اور عراق پر حملہ اور قبضہ کیا۔ بھارتی چیف آف ڈیفنس سٹاف جنرل راوت دنیا کو دہشت گردی کے خلاف عالمی جنگ لڑنے کی دعوت دیتے ہیں۔ پروفیسر صدیق وحید جو کہ کشمیری مورخ ہیں اورہارورڈ یونیورسٹی(امریکہ) سے پی ایچ ڈی کیہے، کہتے ہیں کہ کشمیریوں کو اعتدال پسند بنانے کے لئے انہیں حراستی کیمپوں میں رکھنے کی تجویز بھارتی جنرل کا پاگل پن ہے۔ کشمیریوں کے لئے یہ حراستی مراکز یا عقوبت خانے کھولنے کا مقصد ان کی برین واشنگ یا ذہن بدلنے کی کوشش ہو گی کیوں کہ بھارت گزشتہ تیس سال سے کشمیریوں کو عقوبت خانوں میں ڈال کر ان کا جسمانی اور نفسیاتی ٹارچر کر رہا ہے۔ مگر وہ کشمیریوں کو سرینڈر کرانے میں ناکام ہو گیا۔ 5اگست2019سے بھارت نے مزید ہزاروں اضافی فوجی کشمیر میں داخل کئے، میڈیا پر پابندی لگا دی، بڑے پیمانے پر حریت پسندوں ،بھارت نوازوں، کاروباری افراد اور طلباء کوحراست میں لیا، انٹرنیٹ سمیت مواصلات کو بند کردیا۔ مودی کی پارٹی ایک مذہبی قوم پرست نظریہ پر زور دے رہی ہے۔ جنرل راوت نے نئی دہلی میں بین الاقوامی امور کی ایک کانفرنس میں کشمیریوں کوحراستی کیمپوں میں ڈالنے کے بارے میں تجاویز سرکاری عہدیداروں، غیر ملکی سفارتکاروں، کاروباری ایگزیکٹوز اور اسکالرز کے سامنے پیش کی۔ ’’رئیسینا ڈائیلاگ 2020 ‘‘میں اپنے ریمارکس میں اعتراف کیاکہ نئی دہلی ''ڈی ریڈیکلائزیشن کیمپ'' چلا رہی ہے اور وہ پاکستان کو فنانشل ایکشن ٹاسک فورس (ایف اے ٹی ایف) کی کالی فہرست میں رکھنے کے لئے سرگرم عمل ہے۔بھارت چاہتا ہے کہ دہشت گردی کی کفالتکا الزام لگا کر پاکستان کو بلیک لسٹ اور سفارتی تنہائی کاشکار بنا دیا جائے۔پاکستان وزارت خارجہ کے ترجمان نے اپنے ردعمل میں کہا، ''بھارت مقبوضہ کشمیر میں بلا روک ٹوک ریاستی دہشت گردی کا مرتکب ہونے کی حیثیت سے، دہشت گردی کے معاملے پر کوئی رائے دینے کی پوزیشن میں نہیں ہے۔ جنرل راوت کی کشمیریوں کے بچوں کے لئیحراستی کیمپوں کے بارے میں گفتگو احمقانہ ہے۔ایف اے ٹی ایف کے بارے میں جنرل کے تبصریبھارت کے ''اپنے تنگ، متعصب مقاصد کو آگے بڑھانے کے لئے ایف اے ٹی ایف کی تکنیکی کارروائی کو بار بار سیاست کی نذر کرنے کی کوششوں کاثبوت ہیں۔ اسلام آباد نے نئی دہلی کی ''بدنیتی پر مبنی مہم'' کے بارے میں دنیا کو مستقل طور پرخبردارکیا ہے اور ایف اے ٹی ایف کے ارکان سے ''بھارتی سازشوں'' کو مسترد کرنے کی اپیل کی ہے۔ جنرل راوت نے اپنے کیریئر کا بیشتر عرصہ شمال مشرق اور کشمیر میں گزارا، وہ انسانیت کے خلاف سنگین جنگی جرائم میں ملوث رہے۔2017 میں، اس نے ایک ایسے میجر کو ایوارڈ دیا جس نے ایک کشمیری نوجوان کو آرمی جیپ کے آگے باندھا اور اسے پتھر پھینکنے والوں کے خلاف انسانی ڈھال کے طور پر استعمال کیا ۔اس وقت کے ایک انٹرویو میں، جنرل نے کہا، ''کاش یہ لوگ، ہم پر پتھراؤ کرنے کے بجائے، ہم پر ہتھیاروں سے فائر کر تے،تب میں خوش ہوتا۔''یعنی اگر لوگ پتھراؤ کے بجائے فائرنگ کرتے تو فوج کو زیادہ سے زیادی لوگو ں کے قتل کا بہانہ ہاتھ آ جاتا۔ عالمی برادری بی جے پی حکومت کی جانب سے مقبوضہ کشمیر کی ناقابل قبول صورتحال سے توجہ ہٹانے، متنازعہ قوانین اور طریقوں کے خلاف بڑھتے ہوئے احتجاج، اور اقلیتوں کے خلاف اس کی بے رحمی عداوت کی طرف توجہ مبذول کروانے کی کوششوں کا جائزہ لے۔ غیرقانونی کارروائیوں کے لئے بھارت کو جوابدہ بنایا جائے۔بھارتی ریگولر آرمیفرقہ پرست بن چکی ہے۔ اسے ڈی ریکلائز کرنے کے لئے دنیا توجہ دے اور اس کے جنگی جرائم کی تحقیقات کرائی جائے۔ 	Politics Articles	بھارت میں نئے ٹارچر کیمپ
تبدیلی کے نام پر آنے والی حکومت نے عوام کو کیا تبدیلی دی یہ ڈیڑھ برس میں ہی سب کچھ سامنے آ گیا، بلندو بانگ دعوے اور حقیقت میں کچھ اور، غریب عوام نئے پاکستان میں جینے کو ترس گئے،مہنگائی میں دو سو فیصد اضافہ ہوا جس سے مزدور طبقہ پریشان حال ہے کوئی پوچھنے والا نہیں، اداروں سے مزدوروں کو فارغ کر دیا گیا، لوگ ڈگریاں لئے پھر رہے ہیں لیکن نوکریاں نہیں مل رہیں، وزراایسے بیانات دیتے ہیں جیسے سب کچھ واقعی پچھلی حکومتوں کا کیا ہوا ہو، اگر پچھلی حکومتوں کا قصور ہے تو فردو س عاشق اعوان، فواد چوھدری سمیت متعدد ایسے وزرا ہیں جو پچھلی حکومتوں کی کابینہ کا حصہ رہے ہیں یقینا اس میں ان کو خود کو مورد الزام ٹھہرانا چاہئے، کارکردگی بہتر کرنے کی بجائے صرف احتساب کے نعرے پر کام کرنے سے غریب عوام کو کچھ نہیں ملنے والا، عوام کو دو وقت کی روٹی کپڑا مکان چاہئے لیکن ایسا محسوس ہو رہا ہے کہ اگر حکومت نے مدت پوری کی تو واقعی وزیراعظم کے بیان کی طرح قبر میں ہی سکون ملے گا۔ تحریک انصاف کی حکومت نے نئے سال کو معیشت کے لئے خوش آئند قرار دیا لیکن نئے سال کے آغاز سے ہی ایسے بحران کا سامنا کرنا پڑا کہ عوام سمیت اپوزیشن بلکہ حکومت کی اتحادی جماعتوں نے بھی سوالات اٹھا دیئے، ڈالر مہنگا، پٹرول مہنگا، گھی مہنگا، پیاز مہنگے، دوائیاں مہنگی،چینی مہنگی ،سب کچھ مہنگا ہونے کے بعد اب ایسا بحران آیا کہ غریب کا جینا محال ہو گیا، دو وقت کی روٹی کو پاکستانی ترسنے لگے، ملکی تاریخ میں پہلی بار آٹا 70 روپے کلو فروخت ہو رہا ہے۔ عوام حکومت کی جانب سے سستے آٹے کے اقدامات کے نتائج کے منتظر ہیں۔ایک ماہ پہلے چکی کا آٹا 4 روپے مہنگا ہو کر 64 روپے کلو ہوا اور اب چند روز میں مزید 6 روپے مہنگا کر دیا گیا۔ دیسی آٹا کھانے والے چکی مالکان کو من مانی قیمت ادا کرنے پر مجبور ہیں کیونکہ روٹی کھائے بغیر بھی تو گزارہ نہیں ہے۔ عوام کا کہنا ہے کہ اب تو بے بسی کی انتہا ہو گئی، کوئی سننے والا ہے اور نہ ہی کوئی داد رسی کی امید ہے۔ چکی مالکان کا موقف ہے کہ اوپن مارکیٹ سے گندم 22 سو روپے من سے بھی مہنگی خرید رہے ہیں، سستا آٹا کیسے دیں؟ حکومت آٹا سستا کرانا چاہتی ہے تو 1500 روپے فی من گندم فراہم کر دے۔ دوسری طرف حکومتی اقدامات صرف اجلاسوں تک محدود ہی محدود ہیں۔ معیشت کو آئی سی یو سے نکالنے کے حکومتی دعوے ر یت کے دیوارثابت ہوئے ا ورپنجاب سمیت ملک بھرکے عوام کا ہردن آئی سی یومیں گزرہا ہے۔آٹے اورگندم جیسی بنیادی ضرورت کے بدترین بحران کی ذمہ داری حکمرانوں پر عائدہوتی ہے۔مہنگائی اور بے روزگاری نے عوام کی چیخیں نکال دیں،تحریک انصاف کے و زراء اورسینکڑوں ترجمان قوم کو روزانہ خوش خبری سناتے ہیں کہ معیشت مستحکم ہو گئی،2020 استحکام کا سال ہوگا۔لیکن 2020ء کے ایک ماہ نے ہی پسے ہوئے غریب عوام کی چیخیں نکال دیں۔ موجودہ حکومت میں مہنگائی کا جادوسرچڑھ کربول رہا ہے ا ورمہنگائی 7 سال کی بلند ترین سطح پر پہنچ گئی ہے حکومت کے اپنے ادارہ شماریات کے مطابق جنوری کے دوسرے ہفتے کے دوران مہنگائی میں اضافے کی اوسط شرح 20فیصد سے ز ائدرہی اور 30 ہزار روپے ماہانہ تک آمدنی والوں کے لیے قیمتوں میں اضافے کی شرح 22.5فیصد ریکارڈ کی گئی۔ پاکستان ادارہ شماریات کی رپورٹ میں جنوری کے دوسرے ہفتے کے دوران آٹا،گھی، چکن، تمام دالوں،چاول سمیت کھانے پینے کی تمام 32 بنیادی اشیا گزشتہ سال سے 160 فیصد تک مہنگی فروخت ہوئیں جبکہ روز مرہ استعمال کی 17 بنیادی اشیا کی قیمتوں میں 37 فیصد تک اضافہ ریکارڈ کیا گیا۔ حکومت نے عوام سے سو ئی گیس چھینی توانھوں نے لکڑیوں جلانی شروع کیں لیکن شاید حکومتی نمائندوں کوعوام کی یہ ادابھی پسند نہ آئی اورجلانے کی لکڑی بھی 40 روپے فی من مہنگی کردی۔ ایک زرعی ملک ہونے کے ناطے پاکستان میں کبھی فاقہ کشی کی نوبت نہیں آئی، کتنی بھی ابتر صورتحال ہو،عوام کیلئے دال روٹی کا بندوبست ہو جاتا تھا لیکن زمینی حقائق یہ ہیں کہ اب دال روٹی کا مسئلہ بڑے مسئلے کے طور پر سامنے آ رہا ہے اور کسی بھی سطح پر اس مسئلہ کو سنجیدگی سے نہیں لیا جا رہا، گندم اور آٹے کے بحران کے حوالے سے دو تین ماہ سے چہ مگوئیاں جاری تھیں لیکن جواب آ رہا تھا کہ گندم وافر موجود ہے ، ایسی کوئی بات نہیں، سندھ حکومت کو چار لاکھ ٹن گندم دی گئی مگر انہوں نے صرف ایک لاکھ ٹن اٹھائی ،کچھ ایسی ہی صورتحال پختونخوا میں رہی اور پنجاب تو گندم کا گھر ہے ، پنجاب کی گندم دیگر صوبوں کے ساتھ بعض ہمسایہ ممالک تک جاتی ہے مگر ایسا کیوں کہ پنجاب میں بھی آٹے کی قیمتیں 70 روپے کلو کو چھوتی نظر آ رہی ہیں اور پنجاب کے ذمہ دار یہ دہائی دیتے نظر آ رہے ہیں کہ یہاں کوئی بحران نہیں، اگر بحران نہیں تھا تو وزیراعظم عمران خان کو کیوں اعلان کرنا پڑا کہ ذمہ داروں کے خلاف بڑا آپریشن ہوگا، ذخیرہ اندوزوں اور آٹا مہنگا بیچنے والوں کو فوری گرفتار کر کے ان کے گودام سیل کئے جائیں گے ، مگر وزیراعظم کے نوٹس کے باوجود ایک وزیر کہتے ہیں کہ سفید آٹا صحت کیلئے مضر ہے ، یہ کھانا چھوڑ دیں، دوسرے وزیر کا کہنا ہے کہ نومبر، دسمبر میں عوام روٹی زیادہ کھاتے ہیں ،جس سے آٹے کا بحران پیدا ہوا،تیسرے کہتے ہیں کہ قیمت وہی رکھیں مگر روٹی چھوٹی کر دیں، اس بے رحمی اور ایسی مضحکہ خیزی کا کیا علاج ہو سکتا ہے ؟ مگر اس کے ساتھ المیہ یہ ہے کہ ایسی بحرانی کیفیت میں سیاسی جماعتیں عوام کی آواز بنتی ہیں، مگر کوئی باہر آنے اور کردار ادا کرنے کو تیار نہیں،مسلم لیگ (ن) کے صدر اور قائد حزب اختلاف شہبازشریف نے گندم، آٹے کے اربوں روپے کے سکینڈل کا ذمہ دار عمران نیازی اور کابینہ کو قرار دے دیا ،شہباز شریف نے آٹے کی قلت اور پیدا ہونے والے بحران کی تحقیقات کے لئے پارلیمانی کمیٹی تشکیل دینے کا مطالبہ کیا، شہباز شریف کا کہنا تھا کہ گندم، آٹے اور اب چینی کی قیمت میں اضافے کو مسترد کرتے ہیں ،چوبیس گھنٹے سے زائد ہوگیا وزیراعظم اب تک کوئی حکمت عملی پیش نہیں کرسکے،وفاقی حکومت کی پابندی کے باوجود25 جولائی سے اکتوبر 2019کو 48000 میٹرک ٹن گندم کیسے برآمد کی گئی؟ ایک ارب 83 کروڑ روپے کس کی جیب میں گئے؟وزیر فوڈ سکیورٹی کا دعوی ہے کہ 25 جولائی کے بعد ایک دانہ بھی ملک سے باہر نہیں گیا تو پھر جنات گندم باہر لے گئے؟گندم اور اس پر مال کس کس نے کھایا؟ ایک ایک پائی کا قوم کو حساب دینا ہوگا ۔آج ایک زرعی ملک کو گندم درآمد کرنا پڑرہی ہے، اس سے زیادہ نالائقی، نااہلی اور شرم کی اور کیابات ہوگی؟یہ حقیقت ریکارڈ پر موجود ہے کہ ستمبر 2018ء سے لے کر اکتوبر2019ء تک پاکستان نے 6 لاکھ 93 ہزار میٹرک ٹن گندم برآمد کی۔ گندم کس قیمت پر پہلے ملک سے باہر بھیجی گئی؟ اور اب کس قیمت پر ملک میں درآمد کی جائے گی؟ اس کا بھی حساب دینا ہوگا،بجلی، گیس ، روزگار چھیننے کے بعد اب قوم سے ایک وقت کی روٹی بھی چھینی جارہی ہے،مزدور سے روزگار تو پہلے ہی چھن چکا ہے، اب اس کے بچوں کا نوالہ بھی چھین لیاگیا ہے۔ ملک میں آٹے کا بحران حکومت کی بد ترین ناکامی ہے۔ آٹا اور روٹی کی قیمتوں اضافہ عوام کے منہ سے روٹی کانوالہ چھیننے کے مترادف ہے۔ نعرہ توریاست مدینہ کا لگایا گیا لیکن حکمرانوں کی ناکام پالیسیوں نے غریب عوام کو خودکشی پر مجبور کر دیا ہے۔ پھر بھی پی ٹی آئی کی نااہل حکومت سب اچھا کی رٹ لگائے جارہی ہے۔ حکومت کی غلط پالیسیوں اور مہنگائی نے عوام کی زندگی اجیرن بنا دی ہے اور حالات یہاں تک پہنچ گے ہیں غریب خودکشیاں کر نے پر مجبور ہورہے ہیں۔ ضرورت اس امر کی ہے کہ وزیراعظم اعلانات کی بجائے عملی اقدامات کریں ،عوام کو ریلیف پیکج دیں اور اگر حکومت عوام کو ریلیف نہ دے سکی تو آنے والے الیکشن میں عوام تحریک انصاف کو ریلیف دے دیں گے۔  	Politics Articles	آٹے کا بحران، ذمہ دار کون؟
آزاد کشمیر کے سابق صدر المعروف سالارِ جمہوریت سردار سکندر حیات کی پی ٹی آئی آذاد کشمیر کے سربراہ چوہدری سلطان محمود کے ہمراہ وزیرِا عظم پاکستان عمران خان سے ملاقات کو ناچیز نے تا حال ورطہِ حیرت میں ڈال رکھا ہے ۔ یہی خیال بار بار کھائے جا رہا ہے کہ سردار صاحب اپنی عمر کے انتہائی آخری حصے میں بھی کاپنتے جسم اور ہاتھوں سے اقتدار کی ہوس میں کرسی کرسی کی تسبیح پڑھ کر اپنے سیاسی کارکنان، نوجوانوں اور ووٹروں کی کون سی سیاسی تربیت کر رہے ہیں اور انہیں کون سا پیغام دے رہے ہیں حلانکہ وہ تو خود ماضی میں سردار عتیق احمد خان کو موقع پرست ہونے کے طعنے دیتے آئے ہیں ۔ کیا ہی بہتر ہوتا کہ سردار صاحب مسلم لیگ ن سے لاتعلقی کا اعلان کرتے، مسلم لیگ ن کے ٹکٹ اورنواز شریف کی تصویر پر الیکشن جیت کر اسمبلی میں پہنچنے والے اپنے وزیر بیٹے سے استعفی ودلوا کر اس عمران خان سے ملاقات فرماتے جس نے ان کے قائد نواز شریف اور مسلم لیگ ن کو دبانے،کرش کرنے اور ان سے ذاتی اور سیاسی انتقام لینے میں کوئی کسر نہیں چھوڑی لیکن سردار صاحب، عمران خان سے ملاقات میں یوں خوش دکھائی دے رہے تھے جیسے ان کی زندگی کی آخری خواہش پوری ہو رہی ہو یا گویا ریاستِ مدینہ کے خلیفہ کا دیدار فرما رہے ہوں ۔ سابق سالارِ جمہوریت عمر کے اس حصے میں آ کر یقینا بھول بیٹھے ہیں کہ جس عظیم ہستی سے ان کی اسلام آباد کے وزیرِا عظم آفس میں ملاقات ہوئی ہے وہ تو از خود ایوانِ اقتدار میں دو تین ماہ کا مہمان ہے اور دنیا اسے سیاسی لیڈر نہیں ایک مہرے اور کٹھ پتلی کے طور پر جانتی ہے ۔ اس بات کی تصدیق تو اب انہیں اقتدار میں لانے والے بھی اب کھلے عام کرتے پھرتے ہیں ۔ سردار ر سکندر حیات جو اس عظیم ملاقات سے پہلے تک سالارِ جمہوریت کے نام سے جانے جاتے تھے اب انہیں بیرسٹر سلطان محمود چوہدری کے سیاسی قبیلے کے فرد کے طور پر دیکھا جائے گا ۔ جس کا نہ کوئی سیاسی نظریہ ہے، نہ سیاسی تربیت ہے اور نہ ہی کوئی سیاسی قبلہ اور جو ہر پانچ سال بعد کسی نئی سیاسی جماعت میں موجود ہوتے ہیں ۔ با الفاظ دیگر ان کا سیاسی منشور ہمیشہ سے ہی صرف وزارتِ عظمی کا حصول رہا ہے اور اس کے علاوہ کچھ نہیں ۔ اب یہ سوال کہ جب سردار سکندر حیات نے آل جموں کشمیر مسلم کانفرنس کو خیر آباد کہ کر مسلم لیگ ن آذاد کشمیر کی سربراہی قبول کی تھی تو اس وقت ان پر اس قدر تنقید کیوں نہیں ہوئی تو عرض ہے کہ مسلم ن اور مسلم کانفرنس نظریاتی طور پر ایک دوسرے سے بے حد قریب ہیں دونوں سیاسی جماعتوں کا کلچر اور ان کے کارکنان کا مزاج بھی ایک دوسرے سے میل کھاتا ہے جبکہ پی ٹی آئی کے قائدین اور کارکنان کا مزاج کیا ہے اس کا اندازہ پی ٹی آئی کے سربراہ بیرسٹر سلطان محمود کا ماضی اور ان کی شخصیت کو دیکھ کر با آسانی لگایا جا سکتا ہے ۔ بالفاظِ دیگر پی ٹی آئی کا اور مسلم لیگ ن کے سیاسی مزاج اور کلچر کا دور دور تک ایک دوسرے سے کوئی واسطہ نہیں ۔ اس لیے تنقید نہیں بلکہ بھر پور تو بنتی ہے ۔ پاکستان تحریکِ انصاف آذاد کشمیر کے ڈیڈھ سال بعد ہونے والے عام انتخابات میں اگر معجزانہ طور پر حکومت بنانے میں کامیاب ہو بھی جاتی ہے یا حسبِ سابق وفاق کی طرح اسے آذاد کشمیر میں بھی اقتدار پلیٹ میں سجا کر دے دیا جاتا ہے تو بھی سردار صاحب بوجہ بیماری ،کمزوری اور بڑہاپے کے اگر الیکشن جیت بھی جاتے ہیں تو نہ ریاست کے وزیرِ اعظم بن سکیں گے اور نہ ہی صدر ۔ ان کے بیٹے فاروق سکندر بھی جو اس وقت وزیر ہیں ،زیادہ سے زیادہ موجودہ وزارت سے زیادہ کوئی اور منافع بخش وزارت لے پائیں گے اور ان کے بھائی بھی شائد کسی وزارت سے لطف اندوز ہو سکیں دوسرا یہ کہ اگر تو سردار صاحب یہ امید لگائے بیٹھے ہیں کہ وہ اپنے بیٹے کو صدرِ ریاست بنوائیں گے تو ان کی یہ امید، کم از کم پی ٹی آئی کی حکومت جو اگر غیبی امداد کے ساتھ بن بھی گئی تو اس میں کسی طور بھی پوری ہوتی دکھائی نہیں دیتی کیونکہ اس کی بڑی وجہ خود سلطان محمود چوہدری ہوں گے ۔ سابق سالارِ جمہوریت سرادر سکندر حیات مسلم لیگ ن کاحصہ ہوتے ہوئے بھی ماضی قریب میں نواز شریف کے خلاف بیانات داغتے رہیں ہیں اور ان پر سخت الفاظ میں تنقید کرتے رہے ہیں لیکن اس کے باوجود سیاسی حلقوں اور ن لیگ میں بھی ان کے اس عمل پر کبھی بھی کھل کر تنقید نہیں کی گئی شائد اس کی وجہ ان کی سابق وزیرِ اعظم اور صدر آذاد کشمیر سردار عبدلقیوم خان مرحوم سے طویل سیاسی وابستگی، ان کی شاگردی اور خود ان کے والد سردار فتح محمد کریلوی جن کا تحریکِ آذادیِ کشمیر میں نمایاں کردار تھا ۔ اسی باعث ہی آذاد کشمیر کے سیاسی حلقوں اور عوام میں انہیں ہمیشہ احترام اور عزت دی گئی لیکن ان کی سلطان محمود چوہدری کے ہمراہ عمران خان سے حالیہ ملاقات یا اس موقع پرستی نے جہاں ان کے سیاسی قدکاٹھ کو بری طرح مجروح کیا ہے اور جس باعث خود ان کے اپنے وقار اور سیاسی قد و قامت میں انتہائی کمی واقع ہوئی ہے وہاں ان بے لوث اور دردمندوں کو بھی شدید مایوسی ہوئی ہے جو آذاد کی واحد بڑی ریاستی جماعت اور ریاستی تشخص کی علامت آل جموں و کشمیر مسلم کانفرنس کو دوبارہ متحد کرنے کی کوششوں میں مصروفِ عمل تھے ۔ میں یہاں تمام ترسیاسی اختلافات کو بالائے طاق رکھ کر یہ کہنے پر مجبور ہوں کہ آذاد کشمیر کے عوام کی خدمت اگر کسی سیاسی جماعت نے کی ہے تو وہ مسلم کانفرنس ہی ہے جس کی قیادت سردار عبدلقیوم خان مرحوم کرتے رہے،ان کے اس دنیا سے جانے کے بعد مسلم کانفرنس کے ساتھ کیا کھلواڑ ہوا اس پر پھر کبھی اپنی گزارشات پیش کروں گا ۔ جیسا کہ میں نے پہلے عرض کیا ہے کہ یہ وقت تو مسلم کانفرنس کو دوبارہ متحد کرنے کا تھا، لیکن دکھ کے ساتھ کہنا پڑتا ہے کہ وہ مسلم کانفرنس جس کو بے دردی کے ساتھ توڑ کر آذاد کشمیر میں ن لیگ بنائی گئی اور جس کے لیڈران آج حکومت میں رہ کر اقتدار کے مزے لے رہے ہیں ۔ اپنے زاتی مفادات کی خاطر آج اپنا سیاسی قبلہ ایک مرتبہ پھر سے تبدیل کرنے کے لیئے پر تول رہے ہیں ۔ آذاد کشمیر کی سیاست ایک دوسرے کی رواداری ،احترام اور عزت سے عبارت ہے لیکن افسوس ہے کہنا پڑتا ہے کہ اگر جماعت کے بزرگان ہی آخری وقت میں اپنے کاپنتے جسم اور ہاتھوں کے ساتھ زاتی مفادات کے لیئے سیاسی نظریات کی دھجیاں اڑانا شروع کر دیں تو پھر ایک عام سیاسی کارکن کو پورا پورا حق پہنچتا ہے کہ وہ ایسے تمام حجاب بالائے طاق رکھ دے ۔ عالمی سیاسی تناظر میں بھی اگر دیکھا جائے تو سیاسی نظریئے سے ہٹ کر اس وقت آذاد کشمیر میں ریاستی تشخص کی علامت کسی سیاسی جماعت کی اشد بلکہ بے حد ضرورت ہے،اب اگر ریاستِ آذاد کشمیر میں مسلم کانفرنس ہی ایک بڑی،منظم اور سیاسی تربیت یافتہ کارکنوں سے لیس علاقائی سیاسی جماعت دستیاب ہے تو اس کو مضبوط کرنے کی ضرورت ہے، اس کے علاوہ اگر کوئی اور سیاسی جماعت موجود ہے تو بھی وہ بھر پور انداز سے سامنے آئے ۔ ناچیز کے خیال میں تحریکِ آذادی کشمیر کی اس سے بڑی خدمت اور کوئی نہیں ہو سکتی کہ خطہ کے عوام کی اپنی سیاسی جماعت حکومتی ایوانوں میں کشمیریوں کی نمائندگی کرے، خواہ وہ کوئی بھی سیاسی جماعت ہو ۔ یہ اطلاعات بھی خوش آئند ہیں کہ مسلم کانفرنس کو مضبوط اور دوبارہ متحد کرنے کی کوشیں جاری ہیں ۔ آزاد کشمیر کے وزیرِا عظم راجہ فاروق حیدر اور سابق وزیرِا عظم سردار عتیق احمد دونوں صاحبان سردار عبدلقیوم خان مرحوم کے تربیت یافتہ سیاسی کارکن ہیں اور پاور پالیٹکس بھی انجوائے کر چکے ہیں ۔ اس کے بعداگر وہ اپنے آپ کو آذاد کشمیر کی سیاسی تاریخ میں اچھے الفاظ سے یاد کروانے کے خواہشمند ہیں تو خلوصِ نیت کے ساتھ مسلم کانفرنس کو دوبارہ متحد کرنے کے کوششیں کریں ،وگرنہ سیاسی طور پر تو اب سابق سالارِ جمہوریت سکندر حیات بھی زندوں میں شمار کیئے جاتے ہیں ۔ انہیں بھی ایسے ہی یاد کیا جائے گا ۔ دونوں مذکورہ سیاسی لیڈران یاد رکھیں کہ مسلم لیگ آذاد کشمیر کا ووٹر دراصل مسلم کانفرنس ہی کا ووٹر رہا ہے ۔ لہذا مسلم لیگ کو مسلم کانفرنسی ووٹ ملنے میں راجہ فاروق حیدر کا اپنا کوئی کمال نہیں کیونکہ ووٹر کے پاس اس وقت کوئی دوسرا آپشن نہیں تھا ۔ اب اگر پی ٹی آئی کی صورت میں کوئی تیسرا آپشن دستیاب کر دیا گیا ہے تو اس کا توڑ یا مقابلہ کرنے کے لیئے واحد حل مسلم کانفرنس کو مضبوط کرنا ہی ہے ۔ جیسا کہ پہلے عرض کیا ہے کہ راجہ فاروق حیدر خود بھی سیاسی طور پر مسلم کانفرنس کے ہی تربیت یافتہ ہیں اور بخوبی جانتے ہیں کہ آذاد کشمیر میں ن لیگ کی جڑیں کس قدر گہری ہیں ،اس لیئے انہیں اور سردار عبدلقیوم خان مرحوم کے دیگر سیاسی شاگردوں کو دیگر بھی زمینی حقائق کو تسلیم کرتے ہوئے انہیں آئندہ عام انتخابات سے قبل سیاسی سجدہ سہو کر کے دوبارہ واپس اپنی اسی سیاسی جماعت مسلم کانفرنس میں آ جانا چاہیئے جس کی گود میں بیٹھ کر انہوں نے سیاست سیکھی اور اسی طفیل آج وہ حکومتی ایوانوں میں بھی بیٹھے ہیں ۔ ڈیڑھ سال بعد آذاد کشمیر میں لگنے والے سیاسی اکھاڑے میں سرخرو ہونے کے لیئے آل جموں کشمیر کو دوبارہ متحد کرنے میں ہی سردار عبدلقیوم خان مرحوم کے سیاسی شاگردوں کی سیاسی بقاء ہے ۔ آذاد کشمیر کی سیاسی منظر نامہ کے یہی زمینی حقائق ہیں. ( احتشام الحق شامی) 	Politics Articles	سابق سالارِ جمہوریت اور حقائق
پاکستان کی عوام نے گزشتہ انتخابات میں ’’تبدیلی سرکار‘‘ کو ووٹ محض اس لئے دیئے کہ انہوں نے عوام کو جو سہانے اور سبز باغ دکھائے تھے بے چاری عوام چونکہ ہمیشہ سے دھوکہ کھانے کی عادی رہی ہے اس لئے ’’تبدیلی سرکار‘‘ کی چکنی چپڑی باتوں میں آگئی اور اپنے بہتر مستقبل کے لئے نئی حکومت کو اقتدار کے ایوانوں تک پہنچا دیا حکومت بنتے ہی عوام کو اپنی امنگوں اورامیدوں کے بر آنے کے جو خواب تھے وہ پورے ہونے کے منتظر رہے نئی حکومت کو اقتدار میں آنے کے لئے بیساکیوں کی ضرورت پڑی جو انہیں با آسانی مہیا کر دی گئیں جن بیساکھیوں سے حکومت چل رہی ہے بیساکھیوں کے مالکان اپنے جثے سے زیادہ حصہ لینے کے لئے حکومت کو وعدوں کی پاسداری پوری نہ ہونے پہ اپنی بیساکھیاں حکومت سے واپس لینے کا ایشو بنارہے ہیں جبکہ حکومت ایک کے بعد دوسرے بحران میں دھنستی چلی جا رہی ہے کپتان نے اپوزیشن کے ایک راہنما پہ پھبتی کستے ہوئے ایک موقع پہ کہا تھا ’’مجھے پتا ہے یہ واحد حکومت جو ڈیزل کے بغیر چل رہی ہے ‘‘اور اب یوں لگتا ہے جیسے کپتان نے درست ہی کہا تھا کیونکہ حکومت’’ڈیزل‘‘ سے نہیں بلکہ بجلی پٹرول اور گیس کے سہارے چل رہی ہے ہر مہینے بجلی،پٹرول اور گیس کی قیمتوں میں بے تحاشہ اضافہ کیا جا رہا ہے پریشانی اس بات پہ لاحق ہے کہ بجلی ،پٹرول اور گیس کی قیمتوں میں جو اضافہ ہوا ہے اس میں استحکام نہیں بلکہ تواتر سے اضافہ کرنے کی نوید سنا دی جاتی ہے کبھی ہمارے ذخائر میں گندم بہت زیادہ ہوتی ہے جو ہم کم نرخوں پہ دیگر ممالک کے فروخت کردیتے ہیں جب پاکستان کی عوام کو گندم کی ضرورت پڑتی ہے تو پھر دیگر ممالک سے مہنگی گندم خریدنے کی آوازیں سنائی دیتی ہیں اور جو گندم ملک کے لئے منگوائی جا رہی ہے وہ پندرہ فروری کے بعد پہنچے گی یہ ہے تبدیلی سرکار کی پھرتیاں ،وفاقی کابینہ کی اقتصادی رابطہ کمیٹی نے ملک میں آٹے کے بحران کے پیش نظر 3 لاکھ ٹن گندم درآمد کرنے کی منظوری دے دی ہے جس میں ملک میں جاری گندم کے بحران پر تبادلہ خیال ہواکمیٹی کو دی گئی بریفنگ میں بتایا کہ پاسکو اور پنجاب کے پاس 41 لاکھ ٹن گندم کے ذخائر موجود ہیں، کمیٹی نے آٹے کی قلت پر قابو پانے کے لئے پنجاب اور پاسکو کو فوری طور پر گندم جاری کرنے کی ہدایت کی۔کمیٹی نے 3 لاکھ ٹن گندم درآمد کرنے کی بھی منظوری دے دی، گندم درآمد کرنے کی اجازت 31 مارچ تک کیلئے دی گئی ہے جب کہ درآمدی گندم کی پہلی کھیپ 15 فروری تک پاکستان پہنچے گی واضح رہے کہ چند ماہ قبل ای سی سی نے ہی گندم برآمد کرنے کی منظوری دی تھی جس کے بعد 6 لاکھ ٹن گندم دیگر ملکوں کو برآمد کی گئی تھی ملک میں آٹا کی قلت کا بحران سنگین سے سنگین ہوتا جا رہا ہے نوٹس لیتے ہوئے آٹا مافیا کے خلاف سخت کریک ڈاؤن کا حکم دیا جاتا ہے جو بعد میں ہوا میں اڑا دیاگیا ایک کلو آٹے کی قیمت بلند ترین سطح کو چھورہی ہے حکومت کے قائم کردہ یوٹیلٹی اسٹورز سے آٹا دوکانداروں کو محض 50روپے فی تھیلہ مہنگا فروخت کر کے عوام کومہنگا آٹا خریدنے پہ مجبور کیا جا رہا ہے آٹا مہنگا ہونے سے نانبائی روٹی کی قیمت بڑھا رہے ہیں نانبائیوں سے کہا جا رہا ہے پیڑے کا وزن کم کر دیں قیمت نہ بڑھائیں نانبائی بھی ہڑتال پہ جا چکے ہیں ایک وفاقی وزیر نے آٹے بحران پہ یوں تبصرہ کیا’’نومبر دسمبر‘‘میں عوام روٹی زیادہ کھاتے ہیں اس بے ڈھنگے تبصرے سے خود کو مذاق کا نشانہ بنوایا نومبر دسمبر والی بات کے وزیر سے کوئی پوچھے کیا ’’نومبر دسمبر‘‘ پہلی مرتبہ آئے ہیں ارے بھئی نومبر دسمبر ہرسال ہربار آتے ہیں پہلے تو کبھی نومبر دسمبرمیں آٹے کا بحران پیدا نہیں ہوا ، ملک بھرمیں آٹا کا بحران سنگین صورتحال اختیار کرچکا ہے منافع خوروں کی چاندی 20کلو آٹا کا تھیلہ 1200سے1300روپے تک فروخت ہونے لگا ہے جبکہ مختلف مقامات پر فی کلو آٹا 60سے 65 روپے میں فروخت ہورہا ہے جسکی وجہ سے شہریوں کو سخت مشکلات کا سامنا ہے ابھی آٹا بحران ختم ہونے کا نام نہیں لے رہا چینی کے نرخوں نے پر نکالنے شروع کر دیئے ہیں لگتا ہے چینی کا بھی بحران آنے کو تیا ہے ملک میں ایک کلو چینی کی قیمت 80روپے تک پہنچ چکی ہے موجودہ بحرانوں کا جائزہ لیں تو ایسا محسوس ہوتا ہے جیسے ان بحرانوں کے پیچھے غیروں سے زیادہ حکومت کے اپنے ہیں حکومت وقت کو چاہئے کہ عوام کو مہنگائی کے عفریت سے جتنی جلد ممکن ہو نجات دلائی جائے ۔ 	Politics Articles	مہنگائی کا عفریت
پاکستان میں ہمیشہ دیکھا گیا ہے کہ صوبے وفاق سے بجٹ کو بڑھانے کا مطالبہ کرتے ہیں او ر صوبے اپنے مختص بجٹ سے تجاوز کر جا تے ہیں ۔پنجاب اسمبلی نے مالی سال 2019-20میں صوبہ پنجاب کے لیے ترقیاتی بجٹ کی مد میں 350 ارب مختص کیے۔اس میں ابتدائی چھ ماہ کے دوران 163 ارب روپے جاری کیے گیئے۔ایک رپورٹ کے مطابق وزیراعلی پنجاب عثمان بزدار نے ابھی تک 82 ارب روپے خرچ کیے ہیں جو کل رقم کا 50 فیصد بنتا ہے اس طرح پنجاب حکومت نے رواں مالی سال کے کل ترقیاتی بجٹ سے اب تک صرف 22 فیصدخرچ کیا ہے۔ تحریک انصاف کی حکومت نے پچھلے 17 ماہ میں بہت بار نا اہلی اور نا تجربہ کاری کا ثبوت دیا ہے لیکن جو ظلم اُنھوں نے پاکستان کی کل آبادی کے 60% والے پنجاب پرعثمان بزدار کی صورت میں کیا ہے وہ اپنی مثال آپ ہے۔اگست 2018 میں پنجاب پر پاکستان کی تاریخ کا سب سے بڑا ظلم عثمان بزدار کو پاکستان کے سب سے بڑے صوبے کا وزیراعلی بنا کر کیا گیا ۔ وزیراعلی پنجاب عثمان بزدار کو آجکل شدید تنقید کا نشانہ بنایا جا رہا ہے اور اُس کی سب سے بڑی وجہ اُن میں وزیراعلی کے فرائض سر انجام دینے والی قابلیت کا نہ ہونا ہے ۔لیکن اس سب کے باوجود عمران خان کافی بار واضح کر چکے ہیں کے وہ وزیراعلی پنجاب عثمان بزدار کو کسی قیمت پر فارغ یا تبدیل نہیں کریں گے ۔ حالانکہ صو بہ اس وقت چیف سیکرٹری اعظم سلیمان چلا رھے ہیں اس سے پہلے یہ فرائض شہباز گل سر انجام دے رہے تھے اگر صوبہ انھیں لوگوں نے چلانا ہے تو عثمان بزدار کو خان صاحب نے کس کام کے لیے رکھا ہوا ہے۔ خان صاحب تو عثمان بزدار کو وسیم اکرم پلس اور شیر شاہ سوری کے لقب سے نوازتے ہیں۔ اس سب کے باوجود میرا سوال یہ ہے کہ میڈیا صرف عثمان بزدار کو ہی کیوں تنقید کا نشانہ بنا رہا ہے حالانکہ کے پی کے میں محمود خان نے ایسا کون سا کارنامہ سر انجام دیا ہے کہ اُن کا ذکر ہی نہیں ہو رہا ، سندھ میں مراد علی شاہ اور بلو چستان میں جام کمال کی کارکردگی بھی مختلف نہیں ہے یہ سب لوگ وفاق کے پیچھے چھپنے کوشش کر رہے ہیں۔ دوسری طرف چوہدری پرویز الہی کے وزیراعلی پنجاب بننے کی خبریں بھی بہت زیا دہ گردش کر رہی ہے اگر تحریک انصاف چوہدری پرویز الہی کو وزیراعلی پنجاب بنا دیتی ہے تو پنجاب سے تحریک انصاف کی حکومت کو ہٹانا نا ممکن ہو جائے گا ۔ یہ بھی کہا جا رہا ہے نون لیگ اور پیپلز پارٹی بھی چوہدری پرویز الہی کو و زیراعلی پنجاب بنانے پر راضی ہے میرا زاتی خیال یہ ہے کہ جس صوبے کو دس سال تک شہباز شریف نے چلایا ہو اُس کو عثمان بزدار کے حوالے کرنا اُس صوبے اور اُس میں رہنے والے لوگوں کے ساتھ نا انصافی ہے ۔ شہباز شریف سے زاتی یا سیاسی اختلاف تو آپ کر سکتے ہیں لیکن اُن کی انتظامی صلاحیتوں کی نفی نہیں کی جا سکتی ۔ایسی صورتحال میں صرف پرویز الہی ہی ایسے شحص ہیں جن کا تجربہ بھی ہے اور انھوں نے ماضی میں ثابت بھی کیا ہے کہ وہ پنجاب جیسے بڑے صوبے کو بہتر طریقے سے چلا سکتے ہیں ۔لیکن عمران خان کی ضد نہ صرف پنجاب بلکے پورے ملک کو اس نوبت پر لے آئی ہے ۔ پچھلے 17 مہینے اس بات کے گواہ ہیں کہ خان صاحب نے جس بات پر ضد کی ہے بعد میں اُسی بات کے لیے اُن کو شرمندہ ہونا پڑا ہے باقی پنجاب والے شیر شاہ سوری کے معاملے پر خان صاحب کا یو ٹرن نہ صرف تحریک انصاف کی حکومت بلکے خان صاحب کی اپنی سیاست کے لیے بہت ضروری ہے ۔ بہر حال فیصلہ تو خان صاحب کو خود کرنا ہے اور وہ ہمیشہ دیر کر دیتے ہیں۔	Politics Articles	پنجاب کا شیر شاہ سوری
حکومت اس وقت کسی سیاسی بحران میں مبتلا ہے یا نہیں ، اس کے بجائے عوام کو اس سوال کا جواب نہیں مل پا رہا کہ ان کے مسائل کب حل ہوں گے ۔ پاکستان جیسے حالت جنگ کا منظر پیش کررہا ہو، دشمن ملک کے ساتھ جنگ ہو رہی ہو اور عوام کو مختلف بحرانوں کا سامنا ہو۔ مہنگائی اور بے یقینی اپنے عروج پر پہنچی ہوئی ہے تو دوسری جانب ملک کے اصل دشمنوں نے عام عوام پر اشیا خورد نوش کی ذخیرہ اندوزی و اسمگلنگ سے بحران پیدا کردیا ہے ۔ پاکستان سے مہنگے داموں افغانستان اسمگل کئے جانے والے مختلف اشیاء خوردنوش کی وجہ سے عوام کو ایک بار پھر آٹے کی شدید قلت کے بحران کا سامنا ہے۔ ذخیرہ اندوز کسی طور پر بھی مملکت کی غریب عوام کے ساتھ مخلص نہیں ہیں ، اس پر کرپٹ عناصر کے ساتھ ملی بھگت کی وجہ سے غریب عوام کی پہنچ سے آٹا بھی دور ہوتا جارہا ہے۔ ارباب اختیار کے خزانے بھرنے کا نام ہی نہیں لے رہے ، کوئی بھی بڑا جرم سرکاری اہلکاروں و حکام کی مرضی کے بغیر نہیں ہوسکتا ، اگر اسے دوسرے لفظوں میں کہا جائے کہ سرکاری حکام کی مرضی کے بغیر جرم پَر بھی نہیں مار سکتا تو غلط نہ ہوگا ۔ بر خود آنرا کہ پادشاہی نیست بر گیاہیش پادشاہ شمار یعنی جس شخص کو اپنی ذات پر حکمرانی نہیں تو اسے صرف گھاس پر بادشاہ شمار کرو (وہ ایک ایسا بادشاہ ہے جسے ایک تنکے پر بھی اختیار نہیں۔) ۔ بجلی آئے یا نہ آئے ، لیکن بھاری بھرکم بل آنا کبھی تاخیر کا شکار نہیں ہوتا ۔ گیس کا بحران تو ایسا لگتا ہے کہ جسے دشمنوں نے آئل فیلڈ پر ( خدا نخواستہ) حملہ کرکے پورے ملک میں گیس کی فراہمی ہی روک دی ہو ۔ گھروں کی چولہے ہوں ، گاڑیا ں ، اسمال بزنس یا تجارتی ادارے ، ان سب کا پہیہ جیسے رک سا گیا ہو ، کمزور ترین معیشت جہاں عوام کی کمر پر تابڑ توڑ نت نئے ٹیکس کے کوڑے برسا رہی ہو وہاں سخت سرد ی سے بھی یخ معاشی اداروں کی پیداواری صلاحیت نقطہ انجماد کی بدترین سطح پر گر چکی ہے ۔ نہ جانے نوکر شاہی ہاتھی کے کس کان میں سو رہے ہیں کہ انہیں عوام کی چیخیں سنائی نہیں دی رہیں ۔ کانوں میں اگر روئی بھی ٹھونس لی جائے تو بھی بلکتی ، سسکتی چیخوں کی آہ وزاری سے مُردہ دلوں میں احساس کی کوئی رگ پھڑک اٹھتی ، لیکن لگتا یہی ہے کہ انسانیت بھی مَر گئی ہے اور ضمیر تو کئی عشروں سے تعفن دے رہا ہے۔ حکومت کی نا اہلی کہیں یا اداروں کی سازش ، ان سب کا نشانہ صرف عوام بن رہے ہیں ۔ علما اکرام نے بڑی صراحت کے ساتھ ذخیرہ اندوزی کے معمانعت سے آگاہ کیا ہے کہ ایسی ذخیرہ اندوزی جس سے معاشرہ کے افراد تکلیف میں آجاتے ہیں۔دام مصنوعی طور پر بڑھادئیے جاتے ہیں یا دام بڑھنے کی صور ت میں ان اشیاء کی فروخت بند کردی جاتی ہیں۔حالانکہ لوگ طلب میں لگے ہوئے ہوتے ہیں جیسا کہ آجکل، چینی،آٹا، پیٹرول وغیرہ سے متعلق کہا جارہاہے، اسلام میں ایسی ذخیرہ اندوزی ناجائز ہے،احادیث میں اس پر بہت سخت وعیدیں آئی ہیں چند وعیدات ملاحظہ ہوں۔ 1۔ حضرت معمرؓ سے روایت ہے کہ آپ صلی اﷲ علیہ وسلم نے فرمایا کہ ذخیرہ کرنے والا خطا کار ہے۔ 2۔حضرت عمر ؓ سے روایت ہے کہ آپ صلی اﷲ علیہ وسلم نے فرمایا کہ ذخیرہ اندوزی کرنے والا ملعون ہے۔ 3۔حضرت عمر ؓ سے روایت ہے کہ میں نے آپ صلی اﷲ علیہ وسلم سے فرماتے ہوئے سنا کہ جس شخص نے مسلمانوں کے خلاف غذائی اجناس کا ذخیرہ اندوزی کیا، اﷲ تعالیٰ اس پر،غربت افلاس اور جذام کی بیماری مسلط کردینگے۔( مشکوٰۃ باب الاحتکار )4۔ ناپ تول میں کمی کرنا حرام ہے، سورہ مطففین اسی کے متعلق نازل ہوئی، حضرت شعیب علیہ السلام کی قوم،شرک کے ساتھ ناپ تول میں کمی کی وجہ سے ہلاک ہوئی۔ عیب بتائے بغیر عیب دار مال فروخت کرنا،جھوٹی قسم کھا کر مال فروخت کرنا،عمدہ چیز بتاکر گھٹیا دینا، پرانی اشیاء کو نئے کے ساتھ بتائے بغیر فروخت کرنا، جن اشیا ء کی مدت ختم ہوچکی ہے، تاریخ ھٹا کر فروخت کرنا، یہ تمام امور دھوکہ اور فریب ہیں۔ حکومت چاہے کسی بھی سیاسی یا مذہبی جماعت کی ہو ، ان تمام حالات کی ذمے داری اُس پر عاید ہوتی ہے کہ عوام کو پہنچنے والی تکالیف کو دور کرے۔ کسی بھی ایک فرد کو پہنچنے والی تکلیف کی باز پرس بارگاہ الہی میں ریاست کے ذمے داروں سے ہوگی ۔ کوئی لیل و حجت بارگاہ ایزدی میں قابل قبول نہیں ہوگی ، کسی سیاسی مفاہمتوں کے جواز یا الزامات سے ریاست کے کرتا دھرتا مبرّا نہیں ہوسکتے، انہیں میزان الہی کے سامنے ذرّے ذرّے کا جواب دینا ہوگا ، صرف ریاست ہی نہیں بلکہ عام آدمی بھی میزان سے نہیں بچ سکے گا ، معاشرے میں پیدا شدہ ناہمواریوں میں کسی ایک غلط انتخاب کا جواب بھی دینا ہوگا ۔ ماضی میں کسی بھی سیاسی جماعت یا حکومتی ارباب و اختیار یا اُن کے سہولت کاروں نے جو کچھ بھی کیا ہو ، اس کا جواب اُنہیں دینا ہوگا ۔ دنیا کی عدالت سے چاہے کسی طور بھی بچ جائیں لیکن ایک عدالت ایسی ہے جہاں کسی کی سفارش ، رشوت ، اقربا پروری یا کسی بھی مقدس ہستی سے نسبت کام نہیں آئی گی، کائنات کے چھوٹے سے چھوٹے ذرے کے برابر بھی حساب لیا جائے گا ۔ رائی برابر نا انصافی کا تصور بھی نہیں کیا جاسکتا ۔ اس کے باوجود کہ وہ یہ سب کچھ بھلا دیں اور اپنی زندگی کے چند روزہ مفاد کے لئے اپنی آخرت خراب کرلیں ، تو اُنہیں تباہ و برباد ہونے سے کون روک سکتا ہے۔ عوام و ریاست اِس وقت قدرت کی بہت بڑی آزمائش سے گذر رہی ہیں ، یہ خوف و بھوک کا وہ عذاب ہے جو ملک و قوم پر مسلط نا اہل حکمرانوں اور ان کی حمایت کرنے والوں کی وجہ سے نازل ہوا ہے ۔ سورۃ النحل میں اﷲ تعالیٰ ایک بستی کی مثال بیان کرتا ہے کہ اس نے اﷲ کی نعمتوں کی ناشکری کی تو ،اﷲ نے ان کے کرتوتوں کا مزا یہ چکھایا کہ ان پر بھوک اور خوف (کا عذاب) مسلط کردیا(112) ۔ ایک لمحے کے لئے ضرور سوچیں کہ ہمیں ہمارے اعمال کے سبب اﷲ تعالیٰ سزا تو نہیں دے رہا۔	Politics Articles	گھاس پھونس کی بادشاہی
’’جاکر پہاڑوں کی چو ٹیوں پردانے پھیلا دو ،کہیں مسلمانوں کے ملک میں پرندے بھوک سے نہ مر جائیں‘‘ترکی ایسا ملک ہے جہاں ایک بہت پرانی اسلامی روایت ابھی تک زندہ ہے کہ جب سردی کا عروج ہو اور پہاڑوں پر برف پڑجائے تو یہ لوگ چوٹیوں پر چڑھ کر اس وقت تک دانہ پھیلاتے رہتے ہیں جب برفباری ہوتی رہے اور یہ اس لیے ہے کہ پرندے اس موسم میں کہیں بھوک سے نہ مرجائیں ۔یہ روایت مسلمانوں کے خلیفہ حضرت عمر بن عبدالعزیزؒ نے شروع کروائی تھی ۔ان کا یہ تاریخی قول آج بھی تاریخ کی کتابوں کی زینت ہے ۔تحریک انصاف کی حکومت کا ماٹو پاکستان کو ریاست مدینہ ؐ ثانی بنانا تھا۔مجھے تو ایسا لگتا کہ یہ ریاست مدینہؐ کو بدنام کرنے کی سازش ہے ۔عوام کی خدمت کا دعوی ٰ کرنے والے حکمرانوں نے ہمیشہ عوام کا ہی استحصال کیا ہے۔ کبھی کسی وزیر خزانہ نے یہ کہا کہ ٹماٹر مہنگے ہیں تو کیا ہوا دہی کا استعمال کرلیا کرو ،کبھی کسی مذہبی امور کے وزیر نے یہ کہا کہ حج غریبوں پر فرض نہیں اور کبھی حاکم وقت یہ فرماتا ہے کہ سکون تو انسان کو صرف قبر ہی میں ملتا ہے ۔کہاں ہیں وہ انصاف کے بلند وبانگ دعوے ۔کبھی پٹرولیم مصنوعات ،بجلی ،گیس مہنگی نہیں ہونگی ہرشخص کو انصاف ملے گا ؟ سبحان اﷲ اس انصاف پہ کہاں ہے انصاف۔ وہ وزیر اعظم کی سادگی مہم وہ فوری اورسستا انصاف ؟؟؟ اس حکومت نے تو مہنگائی کے تمام پچھلے ریکارڈ توڑ دئیے ہیں امیر الباکستان کی دور حکومت میں کرپشن بھی نہیں ہورہی ٹیکسز میں بھی بے پناہ اضافہ ہونے کے باوجود ملک قرضوں کی دلدل میں مسلسل ڈوبتا جارہا ہے آخر یہ عوام کا پیسہ خرچ کہاں کیا جارہا ہے ؟ اس سوال کا جواب کون دے گا ؟؟؟اگر سچی بات لکھ دیں تو پہلی بات ہے کہ اخبارات والے شائع ہی نہیں کرتے اور دریافت کرنے پر معلوم ہوتا ہے کہ یہ اخبارات کی پالیسی نہیں کہ ہم اپنے ساتھ ہونے والے ظلم پر یہ پوچھنے کا بھی حق نہیں رکھتے کہ ہمیں کس جرم کی سزا دی جارہی ہے ۔فرمان مصطفیؐ ہے کہ افضل ترین جہاد جابر حکمران کے سامنے کلمہ حق کہنا ہے ۔ویسے جنت کے تو ہم ٹھیکیداربنتے ہیں مگر جنت میں جانے کے لیے مرنا بھی لازم ہے ۔میں تو چاہتا ہوں کہ مجھے حق گوئی کے جرم میں تختہ دار پر لٹکا دیا جائے اور میری موت ،میری ہم خیالوں کے لیے حیات ثابت ہو۔موجودہ دور حکومت کی مہنگائی نے غریبوں کا نہ صرف جینا دو بھر کردیا ہے بلکہ مرنا بھی مشکل بنا دیا ہے ۔جیسے حالات ہوچکے ہیں عنقریب غریب اپنے پیاروں کی لاشوں کو کوڑے دانوں میں پھینک کر جایا کریں گے ۔روٹی کے لیے ترسنے والوں کے پاس بیس سے پچیس ہزار روپے کفن، قبر کے کہا ں سے آئیں گے ؟۔آٹا ایک دم ستر روپے اور اکثر اشیاء کے مہنگا ہونے پر ہمارے حاکم وقت کو لاعلمی کا اظہار کرتے دیکھا ہے بتائیے جس حاکم وقت کو اپنی رعایا کی پریشانیوں کو علم نہ ہو میرے خیال میں اس شخص کو حاکم وقت کہلانے کا کوئی حق حاصل نہیں اور ویسے بھی اسلام میں اقتدار کے خواہشمند کو اقتدار کے لیے نااہل قرار دیا ہے ۔ حضرت ابوبکرصدیق ؓ اور حضرت عمر فاروقؓ کی مثالیں دینے سے پہلے انکی سیرت اور دور حکومت کا مطالعہ بھی نہایت ضروری ہے ۔حضرت عمر ؓ کا ایک مشہور واقعہ ہے کہ آپؓ رعایا کا احوال جاننے کے لیے راتوں کو آبادی کا گشت کرتے اور لوگوں کی مدد فرماتے ،زید بن اسلم اپنے والد سے روایت کرتے ہیں کہ حضرت عمر ؓ ایک رات مدینہ کی گلیوں میں گشت کررہے تھے کہ ایک جگہ دیکھا کہ ایک عورت گھر میں بیٹھی ہے اور اس کے گرد بچے بیٹھے رو رہے ہیں اورپانی سے بھری دیگچی آگ پر رکھی ہوئی ہے ۔حضرت عمر ؓ نے پوچھا کہ یہ دیگچی آگ پر کیوں رکھی ہے ؟اس عورت نے جواب دیا کہ بچوں کو بہلانے کے لیے تاکہ یہ سمجھیں کہ کھانا پک رہا ہے اور انتظار کرتے کرتے سو جائیں ۔حضرت عمرفاروقؓ یہ سن کر رونے لگے اور بیت المال سے آٹا ،گھی ،چربی کپڑے اور درہم لے کر ایک بوری میں ڈالے ،اپنے غلام اسلم سے کہا کہ یہ بوری مجھ پر لاد دو ،غلام نے عرض کی امیر المومنین ؓ اس بوری کو میں اٹھا لیتا ہوں ،آپ ؓ نے فرمایا آخرت میں اس کے ،متعلق مجھ سے سوال ہوگا ،اس لیے یہ بوری مجھے ہی اٹھانے دو ،حضرت عمرؓ انکے گھر گئے اور اپنے ہاتھوں سے کھانا بناکر انکو کھلایا۔ریاست مدینہ منورہ ایک ایسی اسلامی ،فلاحی ریاست ہے جس کی بنیاد آقا دوجہاں رحمت دوعالم ؐنے رکھی تھی ۔اس بابرکت اسلامی ریاست کی چند خصوصیات یہ تھیں ۔’’رعایا کے لیے خوراک ،لباس ،صحت اور تعلیم کا مناسب انتظام کیا گیا ،شیر خوار بچوں تک کے لیے ریاست کی طرف وظائف کے انتظامات کی مثالیں بکثرت ملتی ہیں۔ ‘‘نہ صرف انسانوں کی زندگی میں اس کی کفالت کا انتظام کیا بلکہ مرنے کے بعد بھی اس کی جانب سے رہ جانے والی ذمہ داریوں کی ادائیگی کا انتظام کیا۔‘‘انسان تو کجا جانوروں اور نباتات کے بارے میں بھی واضح احکامات جاری کیے ۔درختوں کے کاٹنے کو ناپسند کیا گیا۔‘‘معاشرہ میں دولت اور دیگر وسائل ثروت کی عادلانہ تقسیم کا بندوبست کیا گیا ۔زکوۃ اور انفاق فی سبیل اﷲ کی ترغیب کے ذریعہ دولت کا رخ امراء سے غربا ء کی طرف پھیرا گیا ایسے ذرائع اور طور طریقوں پر پابندی لگائی گئی جس سے کسی خاص طبقے کے ہاتھ دولت کے ارتکاز کا امکان تھا مثلاً سود احتکار ،ذخیرہ اندوزی ،ناجائز منافع خوری وغیرہ ۔اس کا نتیجہ یہ نکلا کہ چند ہی سالوں میں دولت صالح خون کی مانندپورے معاشرے میں گردش کرنے لگی اور خوش حالی کادوردورہ ہوگیا ۔‘‘قانون کا احترام سب کے لیے لازم قرار دیا گیا ۔حکمران اور رعایا کے درمیان فرق ختم کیا گیا ۔لوگوں کے لیے اپنے خلیفہ گورنر یا امیر تک رسائی انتہائی آسان بنائی گئی ۔‘‘زکوۃ،صدقات اموال فے اور دیگر مدات میں جمع ہونے والی رقوم کو رعایا کی فلاح وبہود اور خدمت خلق کے دیگر کاموں پر خرچ کیا گیا ،اور چند ہی سالوں میں صورت حال یہ ہوگئی کہ صدقات دینے والے تو موجود تھے لیکن لینے والا کوئی نہ رہا۔‘‘یا امیرالباکستان خدارا ہمیں صوفی ازم کا لولی پاپ نہیں چاہیے ،ہمیں اس بات سے کوئی غرض نہیں کہ آپ نے قوم کے چوروں سے قوم کا لوٹا ہوا پیسہ نکلوایا ہے یا کہ نہیں ؟آپ نے سادگی کی مثالیں قائم کی ہیں یا کہ نہیں ؟ آپ نے کرتارپورراہدای کھول کر ابھی نندن کو واپس کرکے خیر سگالی کا ثبوت دیا ہے یا کہ نہیں ۔بس خدارا ہم غریبوں کے حال پر رحم کرکے اس ریاست کو ریاست مدینہ بلاشک نہ بنائیں مگر ہم غریبوں کی پہلا اور آخری نوالہ ہم سے ’’آٹا‘‘اور روٹی مت چھینے۔امیر المومنین حضرت علیؓ کا فرمان ہے ’’اگر کوئی شخص اپنی بھوک مٹانے کے لیے روٹی چوری کرے تو چور کے ہاتھ کاٹنے کی بجائے بادشاہ کے ہاتھ کاٹے جائیں ۔‘‘حاکم وقت اﷲ کا واسطہ ہے رحم کریں اپنی مجبور،بے بس رعایا پر رحم کھائیں ترس کھائیں ورنہ آپکی دور حکومت میں روٹی کے چور پیدا ہونگے۔۔۔۔۔۔۔۔۔۔۔۔۔۔۔۔۔۔	Politics Articles	صوفی ازم نہیں۔۔۔روٹی چاہیے
کپتان اور عوام میں ایک چیز قدر مشترک ہے اور وہ یہ کہ عوام و حکمران جماعت بالخصوص عمران خان کو آجکل مشکل ترین حالات کا سامنا ہے، مہنگائی ہو یا بدانتظامی دونوں ہی براہ راست یا بالراست زد پہ ہیں، آخر ماجرا کیا ہے کہ ایک کے بعد ایک اسکینڈل، ایک کے بعد ایک پریشانی اٹھ کھڑی ہوتی ہے اور پے در پے بحرانوں، میڈیا ٹرائیل، پروپیگنڈوں، مصنوعی و حقیقی مہنگائی کے نتیجے میں عمران خان کی مقبولیت کا گراف جس قدر نیچے جارہا ہے اس قدر ہی پریشانی میں اضافہ دیکھنے میں آرہا ہے اور اپوزیشن و میڈیا کے تیر و تبر اس میں مزید اضافہ کردیتے ہیں آخر یاالٰہی یہ ماجرا کیا ہے؟ کیا عمران خان واقعی نااہل ہیں یا ان کو نااہل ثابت کرکے راستے سے ہٹانے کا فیصلہ کرلیا ہے ایک مخصوص و روایتی طریقے سے دکھایا تو یہی جارہا ہے کہ جیسے تمام تر بگاڑ، بدانتظامی و لاقانونیت اور مہنگائی کی وجہ عمران خان ہے، اس خیال میں کتنی حقیقت کتنا فسانہ ہے احاطہ کرنے کی کوشش کرتا ہوں، مزید بات کرنے سے پہلے موجودہ آٹے کے بحران کا سرسری جائزہ لیں تو بہت سے شکوک پیدا ہوجاتے ہیں کہ یہ ایک منظم سازش ہے جس کا مقصد تو صاف واضح ہے کہ آٹا بحران بہانہ ہے عمران خان نشانہ ہے کیونکہ گندم کا یکدم غائب ہوجانا سمجھ سے بالاتر ہے، کہا جارہا ہے کہ حکومت کے ایک وزیر اور جہانگیر ترین اس گریٹ گیم کے پیچھے ہیں تو اس سے یکسر انکار نہیں کیا جاسکتا کیونکہ ماضی میں جہانگیر ترین آٹے اور چینی کا مصنوعی بحران پیدا کرکے اربوں روپے بٹور چکے ہیں لیکن وہ بحران مشرف کی مقبولیت میں کمی آنے کا ایک بڑا سبب ثابت ہوا تھا بالکل اسی طرح موجودہ بحران نے عمران خان کو کہیں کا نہیں چھوڑا، اس میں کوئی دو رائے نہیں کہ مشرف کو امریکی پالیسی کے تحت ہٹایا گیا جس کے لیے مہنگائی، لال مسجد کارڈ، وکلا تحریک اور سانحہ بینظیر ایٹم بم ثابت ہوا، میڈیا نے جم کر مشرف کے خلاف مہم چلائی نتیجتاً مشرف کو جانا پڑا لیکن بعد میں میثاق جمہوریت اور لندن پلان کا انکشاف بھی ہوا بالکل اسی طرز پر اب عمران خان کو راستے سے ہٹانے کے آثار نمایاں ہوگئے ہیں، عمران خان اگر جائز کام بھی کرتے ہیں تو مخصوص میڈیا گروہ اسے منفی رنگ دینے کی کوشش کرتے ہوے اس کا تمسخر اڑاتے ہیں جیسا کہ مشہور کیا گیا U-turn خان اور یہ تاثر پیدا کرنے کی کوشش کی جاتی ہے گویا U-turn کوئی گناہ کبیرہ ہے، حقیقتاً تو اپنی غلطی پر U-turn لینا راست اقدام ہے بڑے بزرگ کہتے آئے ہیں غلطی ہوجانا بڑی خطا نہیں ہے غلطی پر اڑ جانا بڑی خطا ہے، حضرت عمر فاروقؓ جیسی عظیم شخصیت نے متعدد بار اپنے فیصلوں پر رجوع کیا متعدد بار فیصلے بدلے، وہ دنیا کا کونسا شخص ہے جس نے U-turn نہ لیا ہو شاید کوئی ایک بھی نہیں لیکن پاکستان کے مخصوص اینکرز و سیاستدانوں کا المیہ دیکھیں کہ ڈھٹائی کو راست اقدام اور عاجزی کو گناہ کبیرہ ثابت کرنے پہ تُلے ہیں، عمران خان کے U-turn پہ تکلیف ہے لیکن اٹھارہویں ترمیم سے پیدا ہونے والے بگاڑ کے باوجود دیدہ دانستہ اسے احسن اقدام ثابت کرتے رہتے ہیں، یہ کوئی مخفی راز نہیں کہ عالمی طاقتیں مختلف ریاستوں پر اپنا مکمل اثر رسوخ رکھنے کے لیے وہاں اپنے کٹھ پتلیوں کو بٹھائے رکھتے ہیں اور اگر کوئی ان کے مفادات کے مقابل آئے تو اسے راستے سے ہٹادیتے ہیں جیسا کہ شاہ فیصل شہید، جنرل محمد ضیائالحق شہید، اور مشرف کو وقت آنے پر ہٹاکر اپنی مرضی کی قیادت کو پاکستان پہ لا بٹھایا اس کے علاوہ سلطان قابوس ہی کی مثال لے لیجئے کہ کس طرح برطانیہ نے انہیں عمان کی امارت پہ بٹھایا اور اسی اصول کے تحت اب عمران خان کسی طور بھی عالمی طاقتوں کی ہاں میں ہاں ملانے والے نہیں، وہ یہ بھی جانتے ہیں کہ یہ صاحب قومی مفادات پر ذاتی مفادات کو ترجیح نہیں دینگے اور ایسا ہے بھی۔ سوال یہ پیدا ہوتا ہے کہ عالمی طاقتیں کیوں چاہیں گی کہ پاکستان میں ان کی مرضی و منشاء کا حاکم آئے؟ جیسا کہ مغربی دانشور Alfred T Mahan نے کہا تھا کہ ''جس کا سمندر پر اثر رسوخ ہوگا وہ دنیا پہ حکومت کریگا'' اور پاکستان جیوپولیٹیکل حساب سے ایک اہم ملک ہے گوادر کی بندرگاہ اور CPEC کے زریعے چین کا سمندر پر بڑھتا ہوا اثر رسوخ امریکہ کو ایک آنکھ برداشت نہیں اسی طرح CPEC کے زریعے پاکستان کا استحکام بھارت کو بھی قبول نہیں، عمران خان ایک تو بیرونی ڈکٹیشن پر نہیں چلتے دوسرا عسکری قیادت کیساتھ ایک پیج پہ ہونا بھی ان قوتوں کو قبول نہیں، یہی وجہ ہے کہ عالمی طاقتیں پہلی فرست میں عمران خان کو راستے سے ہٹانا چاہتی ہیں، جس طرح مشرف کے خلاف وکلاء تحریک کو بت بناکر پیش کیا گیا اب عالمی ماہرین کے مطابق PTM کو میدان میں لایا گیا ہے اور حقیقتاً تمام اپوزیشن اس وقت PTM کو سپورٹ کرتی نظر آرہی ہیں، اس کے علاوہ موجودہ بے لگام مہنگائی اور بدانتظامی پاکستان کے عدم استحکام کے لیے بھی ضروری ہے جیسا کہ اپوزیشن جماعتیں عوامی سطح پر قوت کھوچکی تھیں لہٰذا اب پے در پے بحرانوں و میڈیا ہائیپ کے زریعے انہیں آکسیجن فراہم کی جارہی ہے جس سے ICU میں پڑی جماعتیں بھی سر اٹھانے کے قابل ہوگئی ہیں، موجودہ صورتحال کے پیش نظر برطانوی ادارے Verisk Maplecroft کے مطابق 2020 دنیا کے کل 193 ممالک میں سے 40 فیصد ریاستوں کے لیے عدم استحکام کا سال ثابت ہوگا اور برطانوی ادارے نے بھارت کے ساتھ ساتھ پاکستان کو بھی Extreme Risky پوزیشن میں رکھا ہے اور اتفاق کی بات ہے کہ مشہور مصنف منیر احمد نے بھی ایسا ہی کچھ خواب دیکھا ہے کہ ''لوگ مہنگائی و بدانتظامی سے تنگ آکر اٹھ کھڑے ہوے اور امارتوں کوٹھیوں میں آگ لگی ہے امراء کو جان کے لالے پڑے ہیں، لوگ ٹینکوں سے بھی نہیں ڈر رہے'' ویسے حالات تو اسی طرف جارہے ہیں یا لے جایا جارہا ہے خیر رب کریم اپنا کرم کرے اور پاکستان کو اپنے حفظ و امان میں رکھے (آمین)، ایک اور دلچسپ چیز جو مشاہدے میں آئی اور بہت زیادہ کھٹک رہی ہے وہ یہ کہ مشرف دور میں بھی نواز شریف باہر تھے اب بھی، اس وقت بینظیر بھی باہر تھیں اب بلاول کے دورے ہوے ہیں، اس وقت کونڈو لیزا رائس ایک اہم کردار تھی اور اب ایلس ویلز بہت متحرک ہیں، بیشک لاکھ سازش سہی لیکن کمزوری حکومت کی ہی ہے جو سازشی عناصر اتنی آسانی سے کامیاب ہورہے ہیں اور ''کج شہر دے لوگ وی ظالم سن کج سانو مرن دا شوق وی سی'' کے مصداق کپتان صاحب کی ٹیم ناکارہ لوگوں پر مشتمل ہے دوسرا حکومتی پالیسی پر ایک مصرعہ ذہن میں آرہا ہے ''آہ وہ تیرِ نیم کش جس کا نہ ہو کوئی ہدف'' کے مصداق کچھ سمجھ نہیں آرہا کہ حکومتی ٹیم کر کیا رہی ہے لہٰذا اس تمام تر صورتحال میں عمران خان کو محتاط ہونا پڑیگا کیونکہ نشانہ فقط وہ ہیں۔ 	Politics Articles	کیا عمران خان کو ہٹانے کا فیصلہ ہوگیا؟؟
جماعت اسلامی پاکستان میں اﷲ کی زمین پر اﷲ کا نظام چاہتی ہے۔جماعت اسلامی کے امیر سید ابواعلیٰ موددی ؒنے ۱۹۳۲ء سے اپنے رسالے ترجمان القرآن کے ذریعے لوگوں کو اس طرف بلاتے رہے۔ سید موددیؒ کے اس پیغام کو شیخ علامہ محمداقبالؒ بھی ترجمان القرآن رسالے کے ذریعے مطالعہ کرتے رہے تھے۔ اسی لیے علامہ اقبال ؒ نے سید موددیؒ کو حیدر آباد دکن سے پنجاب، پٹھان کوٹ میں بلا کر فقہ اسلامی کی تدوین جدید کا کام کرنے کاکہا تھا۔ سید موددیؒ، علامہ اقبالؒ کے کہنے پر حیدر آباد دکن سے پنجاب پٹھا کوٹ ۱۹۳۸ء میں منتقل ہوئے تھے۔ علامہ اقبالؒنے سال کے چھ ماہ پٹھان کوٹ تشریف لا کر اس کام میں مدد کرنے کا سید موددیؒ سے وعدہ کیا تھا۔ مگر اﷲ نے علامہ ؒ اقبال کو اپنے پاس بلا لیا۔ سید موددیؒ ۱۹۳۸ء سے ۱۹۴۷ء تک پٹھان کوٹ میں رہ کر اﷲ کی زمین پر اﷲ کے دین کے غلبے کے لیے کام کرتے رہے ۔اسی دوران اﷲ کی زمین پر اﷲ کا نظام قائم کرنے کے لیے لاہور میں ۱۹۴۱؁ء میں دینی سیاسی جماعت اسلامی وجود میں آئی۔ اوّل روز ہی سے اس کا مقصد اﷲ تعالیٰ کے دین کو قائم کرنا تھا ۔ آج تک اُسی مقصد کو لیکردرجہ بدرجہ آگے بڑھ رہی ہے۔ حکومت الہٰیا،اسلامی حکومت یا نظامِ مصطفےٰ ؐ ایک ہی مقصد ہے۔ یہ یاد رہے کہ دنیا میں مذہبی حکومت سوا ئے پاکستان اور اسرائیل کے علاوہ کہیں بھی نہیں ہے ۔کچھ مدت پہلے تیسری مذہبی حکومت ایران میں خمینیؒ نے قائم ہوئی تھی مگر وہ بھی ان اپنی نصب العین سے ہٹ کر اما م خمینی ؒ کے بعد صرف شیعہ مسلک تک معدود ہو گئی ہے۔ پاکستان اسلام کے نام پر وجود میں آیا، جس میں اب تک لاالہ الا اﷲ کا نظام حکومت قائم نہیں ہوا۔ہمارے حکمرانوں نے قائد اعظم ؒ کی وفات کے بعد کہنا شروع کر دیا تھا کہ اب ۱۴۰۰ سو سالہ پرانا اسلامی نظام قائم نہیں ہو سکتا۔ اس کے جواب میں سید موددیؒ اور ددسری اسلامی قوتوں نے پاکستان کے آئین کو اسلامی بنانے کے لیے حکمرانوں پر دباؤ ڈال کر پاکستان میں دستوری مہم شروع کی۔ ساتھ ہی ساتھ کیمونزم اور سرمایدارانہ نظام حکومت کے خلاف اسلامی نظام حکومت رائج کرنے کے لیے حکمرانوں کے سامنے دلائل کا ڈھیر لگا دیا۔ ان ہی کوششوں کی وجہ سے پاکستان کے آئین میں قرارداد پاکستان شامل کی گئی۔ذوالفقار علی بھٹو کے دور حکومت ، ۱۹۷۳ء میں متفقہ طور پر مو جودہ اسلامی آئین بنا، مگر اس پر عمل درآمند ہونا ابھی باقی ہے۔ یہودیت کے نام پر اسرائیل قائم ہوا۔وہاں تو یہودیوں نے تورات کا نظام حکومت قائم کر دیا ہے اور صدیوں پرنی اپنی عبرانی زبان بھی رائج کر دی۔ ہمارے پڑوس ملک بھارت میں بھی ہندتوا کے نام پر نظام حکومت کی طرف شروعات ہو چکی ہیں۔ گو کہ ابھی تک بھارت کا آئین سیکولر ہے۔ اب بھی ساری دنیا میں سیکولر حکومتیں قائم ہیں۔ قائد اعظم ؒ کے بعد پاکستان میں سیکولر حضرات نے پاکستان کے اداروں پر کنٹرول حاصل کر لیا ہے۔ یہ سیکولرحضرات اسلامی حکومت قائم کرنے میں رکاوٹ بنے ہوئے ہیں۔ ان میں کچھ بھارت کے بے رول پر ہیں۔ کچھ مغرب زدہ اور مغرب سے مرغوب ہیں۔ کچھ انگریز کی باقیات ہیں۔ یہ سارے طبقے دین بے زار ہیں۔سیکولر ازم کے مروجہ د ستورکے مطابق نظام حکومت میں مذہب کا دخل نہیں ہوتا۔آپ اپنے مذہب پر قائم رہیں اُس پر عمل کریں۔مساجد بنائیں،نمازیں پڑھیں ،روزے رکھیں،حج پرجائیں تمام مذہبی رسوم ادا کریں۔بس حکومت میں مداخلت نہ کریں۔ کیوں کہ دین اور سیاست الگ الگ ہیں۔ اس خیال کو تو علامہ اقبالؒ نے اپنے ایک شعر میں رد کیاہے ۔ علامہ اقبالؒ کہتے ہیں:۔ جلال بادشاہی ہو یا جمہوری تماشہ ہو جدا ہو دیں سیاست سے تو رہ جاتی ہے چنگیزی سیکو لر نظام حکومت مادر بدر آزاد نظام حکومت ہے۔ اس کی پارلیمنٹ جوچاہے گی قانون بنائے گی۔ چاہے وہ اسلام مخالف ہی کیوں نہ ہو۔ اُس کی عدلیہ مغربی قانون کے مطابق فیصلے کرے گی ۔اُس کی انتظامیہ غیروں کے طور طریقے پر عمل کرے گی۔ ان کا نظام تعلیم لارڈ مکالے کا ترتیب دیا ہوا ہے۔ جو انگریز نے کلرک پیدا کرنے کے رائج کیا تھا۔ جبکہ پاکستان کی خاموش اکثریت ملک میں مدینہ کی اسلامی فلاحی ریاست چاہتی ہے۔ جس کا وعدہ تحریک پاکستان کے دوران بر عظیم کے عوام نے اپنے اﷲ سے کیا تھا۔پاکستان کا مطلب کیا’’لا الہ الا اﷲ‘‘اِس کے برعکس جماعت اسلامی پاکستان میں حکومتِالہیا یعنی مدینہ کی اسلامی فلاحی ریاست یا نظام مصطفےٰ ؐ جو بھی نام دیں لیں قائم کرنا چاہتی ہے۔ یعنی عرفِ عام میں مذہبی حکومت، چاہے ساری دنیا سیکولر نظام حکومت کیوں ناچل رہا ہو۔ بظاہر یہ کام بہت مشکل ہے۔ لیکن ان شاء اﷲ جماعت اسلامی نے یہی کام کرنا ہے۔بہت بڑا چیلنج ’ یعنی دھارے کا رخ موڑنا ہے۔ اس لیے جو لوگ اسلامی حکومت قائم کرنے کے داہی ہیں اُن کے کچھ اوصاف ہونے چاہیں ۔جماعت اسلامی کے ہمدرد،متفق اور کارکن ، بندہ اُس وقت ہی بن سکتا ہے جب وہ دِل میں اسلام کی تڑپ اور درد رکھتاہو۔اُس کی دہلی خواہش ہو کہ ملکِ پاکستان میں اﷲ تعالیٰ کاقانون ہونا چاہیے۔اس لیے اوّل روز ہی سے جماعت اسلامی نے افراد کی تربیت کو اولیت دی ہے۔ جماعت کے کا رکن کے لیے ضروری ہے کہ ایک کہ وہ فرائض کی ادائیگی کرتا ہو۔ کبائر سے اجتناب کرتا ہو۔جماعت اسلامی کے نظم کی پابندی کرتا ہو۔ ذریعہ معاش حلال ہو۔اپنی سوسائٹی میں مرجہِ خلائق ہو ، معروف میں لوگ اُسے اچھا سمجھتے ہوں۔معاملات میں لوگ اُس کی طرف رجوع کرتے ہوں اورلوگوں کے کام آتاہو۔ یہ سارے اوصاف ایک فردکے اندر پیداہوں۔ تب جاکر وہ جماعت اسلامی کا رکن بن سکتا ہے۔اس کے علاوہ اسلام کا اتنا ضرور علم ہو کہ وہ حرام و حلال سمجھتاہو۔ کس چیز سے اسلام منع کرتا ہے اورکس چیز کی اسلام میں اجازت ہے کی معلومات ہونا چاہیے۔یعنی اسلام کے بارے میں بنیادی معلومات اُسے ہونی چاہیے۔یہ اس کے لیے نہایت ضروری ہے ،کہ جب بندہ معاشرے کے اندر اسلام کی بات کرتا ہے،تو لوگ سوال کرتے ہیں کہ اسلام کیوں ہوناچاہیے؟ یہ کیوں کا جواب اگر تحریک اسلامی کے کارکن کے پاس نہیں تو وہ اپنے نصب العین میں کمزور ہے۔ الہذا ایکفرد جو جماعت اسلامی کاارکن بننا چاہتا ہے،تو ضروری ہے اُسے اسلام کے بارے میں بنیادی معلومات ہونی چاہیے۔ اِن بنیادی معلومات کے لیے جماعت اسلامی کے ہاں تربیتی پروگرام ہوتے ہیں۔ جن میں کارکنان شریک ہو کر اسلام کے بارے میں بنیادی معلومات حاصل کرتے ہیں۔اس کے ساتھ ساتھ قرآن وحدیث شریف کا مطالعہ اورسیرت کے مطالعہ کاشوق بھی کارکنان کو بنیادی معلومات فراہم کرتا ہے۔مو لانا مودودی ؒ کاتحریکی لٹریچر اس سلسلے میں بنیادی کردار ادا کرتاہے ۔ سید موددیؒ کا سارا لٹریچرقرآن وحدیث، سیرت اور صحابہ ؓ کے عمل اورصحابہ ؓ کی سیرت پر مبنی ہے۔اس کے مطالعہ سے کارکنان کی ذہنی آبیاری ہوتی ہے۔ایک کارکن ہر ہفتے درس قرآن وحدیث کی محفل میں شریک ہوتا ہے۔ تربیتی پروگراموں میں شرکت کرتاہے۔ مربی حضرات کی تقاریر سنتا ہے۔ نیک لوگوں کی محفل میں ہمیشہ رہتا ہے۔اسلامی رسائل و جرائد کا مطالعہ کرتا ہے ۔ جماعت اسلامی کے یہ اخبار ،رسائل، ڈیلی، ہفتہ وار،پندر ہ روزہ،اور ماہوار شائع ہوتے ہیں۔اس کے علاوہ کارکنان کی آپس کی گفتگوئیں’’ جس میں اسلام کی عملی نفاذ کی باتیں ہوتی رہتی ہیں‘‘میں شامل رہتا ہے۔جماعت اسلامی ،اسلام پر لیکچرز کا اہتمام کراتی رہتی ہے۔خصوصاً اسلامی ممالک کے دانشوروں کی ورکشاپ کے پروگرام کا انتظام کراتی ہے۔ جو کہ عوام اور کارکنان کے لیے یکساں فوائد رکھتے ہیں۔ اس سارے کام کی روح رواں( سید مودودی بین الااقوامی اسلامک اوپن یونیورسٹی) ہے۔اس کاہیڈ کواٹرلاہور منصورہ میں ہے۔ اس کے کیمپس سارے پاکستان اور ساری دنیا میں ہیں۔یہ ا پنے طالبعلموں (یعنی تحریک اسلامی کے کارکنوں کو) اور عوام کو اسلام کی بنیادی معلومات فراہم کرتی ہے۔کیونکہ جن لوگوں کے ہاتھوں سے اسلامی نظام قائم ہونا ہے اُن کو اسلام کی بنیادی معلومات کا علم ہونا چاہیے۔ (سید مودودی بین الااقوامی اسلامک اوپن یونیورسٹی )کے طالب علم مندرجہ بالا کورسوں سے گزر کر ایک اسلام کے چلتے پھرتے نمونے بن جاتے ہیں ۔ یہ فرائض کی ادائیگی اور کبائر سے اجتناب کی کوشش کرتے ہیں۔جب حکومت کے کسی منصب پر ہوتے ہیں تو کرپشن فری ہوتے ہیں۔ اب تو پاکستان کی سپریم کورٹ بھی ان کے کرپشن فری ہونے کا کہہ چکی ہے۔ جماعت اسلامی میں جوبندہ داخل ہوتا ہے اس یونیورسٹی کا طالب علم بن جاتاہے ۔اس طرح لاکھوں طالب علم اس یونیورسٹی سے علم حاصل کرچکے ہیں اورباقی حاصل کر رہے ہیں۔ یہ سلسلہ چلتا رہے گا۔ ایک وقت انشا اﷲ آئے گا کہ پورے پاکستان میں پھیلے ہوئے، یہ لاکھوں کارکن الیکشن میں بھر پور حصہ لے کر اور الیکشن جیت کر، پر امن طور پر ملک خداداد پاکستان میں اسلامی نظام کو قائم کریں گے۔کیونکہ جماعت اسلامی نے کافی سوچ بچار کے بعد یہ طریقہ اختیار کیا ہے۔ جب اس ملک میں اسلامی نظام حکوت یعنی حکومت الہٰیا قائم ہو گی تو پھر ملک پر آسمان سے رزق نازل ہو گا۔ زمین سے بھی خزانے اُگل پڑیں گے۔ رسول ؐ اﷲ کی حدیث کا مفہوم ہے کہ تم میری لائی ہوئی شہریت نافذ کر دو تو تم زکوٰۃ لیے لیے پھرو گے مگر تم کو زکوٰۃ کا کوئی حقدار نہیں ملے گا۔ یعنی ملکِ پاکستان خوشحا ل ہوگا ۔عدل وانصاف ہو گا۔ پاکستان کے ہر فرد کے درمیان برابری ہو گی۔ ایک دوسرے کی عزت ہواوروقارہو گا۔ پاکستانی عوام اﷲ کے شکر گزار بندے بنیں گے۔ ہر طرف خوشحالی ہی خوشحالی ہو گی۔کیونکہ قرآن شریف میں اﷲ کا فرمان ہے ۔ اس کا مفہوم ہے کہ:۔ کہ اگر بستیوں کے لوگ اﷲ کے احکامات پر چلتے تو آسمان سے رزق نازل ہوتا اور زمین اپنے خزانے اُگل دیتی۔ جماعت اسلامی پاکستان یہ ہی چاہتی ہے۔اﷲ کرے ایسا ہی ہوآمین۔	Politics Articles	جماعت اسلامی پاکستان میں کیا چاہتی ہے؟
دنیاچاندپرپہنچ گئی اورہم ۔۔؟ہم جہازسے کاراورکارسے سائیکل پرآگئے۔لوگ کہتے ہیں کہ ہم نے بڑی ترقی کرلی ہے۔فحاشی،بے حیائی،جھوٹ ،منافقت،پسماندگی اوردین سے دوری کانام اگرترقی ہے توشائدنہیں بلکہ یقینناًہم نے پھربہت ترقی کرلی ہے کیونکہ جدیدٹیکنالوجی ،موبائل وانٹرنیٹ کی برکت سے فحاشی،بے حیائی،جھوٹ ،فریب ،دھوکہ اوردین سے دوری میں ہم غیروں سے بھی آگے بلکہ بہت آگے نکل چکے ہیں لیکن ترقی اگرشعور،ایمانداری،ارزانی،سہولیات کی فراوانی اوردین،قوم وملت سے محبت کانام ہے توپھرانتہائی معذرت کے ساتھ سائنس کی جدیدایجادات،موبائل ،انٹرنیٹ اورنت نئی ٹیکنالوجی کے باوجوداس ترقی سے ہم آج بھی میٹرکلومیٹرنہیں بلکہ کوسوں دورہیں۔اپنے سیاستدانوں کے منہ سے توہم نے آج تک عقل کی کوئی بات نہیں سنی۔یہ اقتدارمیں ہوں یااقتدارسے باہر۔یہ ہروقت اورہرموسم میں نئے نئے موتی بکھیرتے رہتے ہیں لیکن آزادکشمیرکے سیاستدان پھربھی کبھی کبھارکوئی اچھی اورعقل والی کوئی بات کردیتے ہیں۔غالباًتیرہ چودہ سال پہلے اسلام آبادکے ایک مقامی ہوٹل میں سابق صدرجنرل ضیاء الحق شہیدکی برسی کے سلسلے میں ایک تقریب منعقدکی گئی تھی جس میں مجاہداول سردارعبدالقیوم مرحوم اﷲ ان کی قبرپرکروڑوں رحمتیں نازل فرمائے کے صاحبزادے سابق وزیراعظم آزادکشمیرسردارعتیق احمدنے جنرل ضیاء الحق کوخراج عقیدت پیش کرنے کے لئے ایک دھواں دارخطاب کیاتھا۔سردارصاحب نے اورکیاباتیں کیں یہ توہمیں یادنہیں لیکن ان کی ایک بات آج بھی ہمیں اچھی طرح یادہے۔سردارعتیق احمدخان نے کہاکہ حکمران کہتے ہیں کہ ہم نے بہت ترقی کرلی ہے اورہم ملک وقوم کومزیدآگے بلکہ بہت آگے لیکرجائیں گے۔انہوں نے کہاکہ میں حکمرانوں سے کہتاہوں کہ اس ملک کے بدقسمت عوام کوآگے لیکرجانے کی بجائے خداکے لئے ان کووہیں واپس لیکرجائیں جہاں پریہ پہلے تھے۔آگے آگے لے جانے کے نام پرتم نے اس ملک کے عوام سے جینے کاحق بھی چھین لیاہے۔جوچیزپہلے دس روپے تھی آج وہ سوروپے پربھی نہیں مل رہی۔یہ کیسی ترقی اورکیسے آگے لیکرجاناہے کہ جس کی وجہ سے عوام اب جی بھی نہیں سکتے۔سردارعتیق احمدکی اس چھوٹی سی بات میں اہل عقل کے لئے اس وقت بھی کئی نشانیاں تھیں اورآج بھی اہل عقل ودانش کے لئے نشانیوں سے بھی آگے بہت کچھ ہے ۔ایک لمحے کے لئے اگرہم ٹھنڈے دل ودماغ سے سوچیں تواس نام نہادترقی اورآگے بڑھنے وچلنے کے خشک لالی پاپ نے ہمیں کہاں سے کہاں تک نہیں پہنچایا۔۔؟قائداعظم محمدعلی جناح کے بعدآنے والے حکمرانوں نے آگے لیکرجانے کے نام پرہمیں گھسیٹ گھسیٹ کرآج اس کھائی کے منہ تک پہنچادیاہے جہاں سے اب نہ ہم واپس جاسکتے ہیں اورنہ ہی آگے جانے کی کوئی راہ ہے۔ یہ کیسی ترقی ۔۔؟اورکیسے آگے جاناہے ۔۔؟ کہ جس میں سوائے مہنگائی کی رفتاربڑھنے اورپسماندگی میں اضافے کے کچھ نہیں ہوتا۔دس روپے کے کرائے کودوسواورایک روپے کی چیزکوسوروپے تک پہنچانے کویہ نادان ترقی کہتے ہیں مگرحقیقت یہ ہے کہ ہم تباہی اوربربادی کے آخری درجوں تک پہنچ چکے ہیں ۔سابق حکمران توپھربھی جی ٹی روڈپرآہستہ آہستہ کرکے ہمیں ترقی کے پہاڑتک لے جارہے تھے مگرنئے پاکستان کے بادشاہ نے تواس بدقسمت ملک وقوم کی پہلے سے کباڑہ ہونے والی سست گاڑی بھی ترقی اورخوشحالی کے نام پرموٹروے پرچڑھاکرایسی دوڑائی کہ محض ایک سال میں وہ کباڑہ گاڑی اب پہاڑکے اس خطرناک سرے تک پہنچ چکی ہے۔خشک ترقی کے بے کاراورکانٹے دارپہاڑپرچڑھ کرنئے پاکستان کے بے غم بادشاہ اور21کروڑمسافروں کے اناڑی ڈرائیور میڈیااورسوشل میڈیاپرتوصبح وشام ترقی ،خوشحالی اورنئے پاکستان کے فضائل پابندی کے ساتھ بیان کررہے ہیں لیکن دوسری طرف پیچھے گاڑی میں سوار21کروڑمسافروں کی ،،بچاؤ،،بچاؤ،،کی صدائیں بھی دوردورتک سنائی دے رہی ہیں۔نئے پاکستان کی تعمیرمیں جنہوں نے حصہ نہیں لیاوہ توایک سال سے ہی رورہے ہیں لیکن اب حصہ لینے والے بھی شیرخواربچوں کی طرح دھاڑیں مارمارکرایسے رورہے ہیں کہ جن کودیکھ کرہمارے جیسے کمزورانسان بھی پھراپنے آنسوروک نہیں پاتے۔ معلوم نہیں اس ملک اورقوم کے یہ بدقسمت عوام کن گناہوں کی سزابھگت رہے ہیں ۔۔؟سترسال تک شریف، زرداری،گیلانی،راجے اورمہاراجے اس ملک اورقوم کوباپ داداکی جاگیرسمجھ کرترقی اورآگے بڑھنے کے نام پردونوں ہاتھوں سے لوٹتے رہے۔سترسال بعدجب ان روایتی سیاسی چوروں اورڈاکوؤں سے ان کی جان چھوٹی تواس ملک اورقوم کاایک ایسے بادشاہ سے واسطہ پڑاکہ جوان سب کے بھی باپ نکلے۔ہم مانتے ہیں کہ سترسالہ لوٹ ماراورکرپشن کی وجہ سے یہ ملک پہلے سے ہی کسی میڈیکل یاسرجیکل وارڈمیں زیرعلاج تھالیکن نئے پاکستان کے کرتادھرتاؤں نے تواب اسے سی سی یوتک پہنچادیاہے۔وزیراعظم عمران خان کی ایمانداری اوران کے کرپشن اورچوری چکاری سے پاک وجودپرہمیں کوئی شک نہیں لیکن ایسی ایمانداری کاکیافائدہ ۔۔؟کہ جس کے سائے تلے نہ صرف لوٹ ماراوراندھیرنگری کاراج قائم ہوبلکہ غریب مزدور،دیہاڑی داراورریڑھی بان ایک ایک وقت کی روٹی کے محتاج بن گئے ہوں۔ وزیراعظم عمران خان کی ایمانداری اگراب ان غریبوں کے کسی کام نہیں آئی توپھرکب آئیگی۔۔؟قبراورحشرمیں توویسے بھی ہرانسان نے اپنابوجھ خوداٹھاناہے۔ ملک میں بجلی کی رفتارسے بڑھنے والی مہنگائی،غربت اوربیروزگاری نے ہرخاص اورعام کوپریشان کرکے رکھ دیاہے۔لوگ ہاتھ الٹے اورجھولیاں پھیلاکرحکمرانوں کوبددعائیں دے رہے ہیں مگرملک کوریاست مدینہ بنانے والے حکمران ٹس سے مس نہیں ہورہے۔ حکمرانوں کی جانب سے ترقی اورملک وقوم کوآگے آگے لیکرجانے کی باتیں تو اب قبرکے فضائل بیان کرنے تک پہنچ گئی ہیں لیکن ہمیں نہ آگے جاناہے اورنہ ہی تمہارے ان ناپاک ہاتھوں کسی قبرمیں اترناہے۔بہت ہوگیا۔اب خدارااس ملک اورقوم کی جان چھوڑدو۔ اس بدقسمت قوم کواگرتم چین ،سکون اورراحت نہیں دے سکتے توانہیں مہنگائی،غربت اوربیروزگاری کے ذریعے اذیت بھی نہ دو۔آگے بڑھنے اورترقی کی منزل پانے کے کھیل میں اس قوم نے بہت مشکلات وتکلیفیں جھیلیں۔پیٹ پرپتھرتوانہوں نے نہیں باندھے ہوں گے لیکن بھوک وافلاس کے ہاتھوں موت کوانہوں نے ضرورگلے لگایا۔یہ کونساقانون اورکہاں کاانصاف ہے کہ ان غریبوں کے ووٹوں سے تحریک انصاف،ن لیگ،پیپلزپارٹی،جے یوآئی،جماعت اسلامی،اے این پی ،ایم کیوایم اوردیگرسیاسی پارٹیوں کے کنگلے بھی شہزادے بن کرعیاشیاں اڑائیں۔اندرون وبیرون ملک جائیدادیں بنائیں۔اپنے اوربچوں کے لئے تاج محل تعمیرکریں۔سوئس بنکوں میں اکاؤنٹوں پراکاؤنٹ کھولیں اورووٹ دینے والے یہ غریب پھربھوک سے بلکے،روٹی کے ایک ایک نوالے کے لئے تڑپے اورخودکشیاں وخودسوزیاں کریں۔اس ملک کے خزانوں پرزیادہ حق اگرسیاست کے نام پرملک لوٹنے والے ان سیاسی چوروں اورڈاکوؤں کاہے توپھرخودکشیوں اورخودسوزیوں پربھی زیادہ حق ان کاہوگا۔کیایہ ہمیشہ اسی طرح موج مستیاں کرکے ملک کابیڑہ غرق کریں گے اورغریب یونہی مفت میں پھانسی کے پھندوں سے جھولتے اورلٹکتے رہیں گے۔۔؟ان ظالم سیاستدانوں اورحکمرانوں کی وجہ سے اس ملک کے غریبوں نے بہت خودکشیاں کیں ۔بہت خودسوزیوں پرمجبورہوئے ۔اب وقت آگیاہے کہ ان ظالموں سے اگلاپچھلاحساب برابرکردیاجائے۔غریب آخرکب تک اپنے بچوں کوفرضی قصے اورکہانیاں سناکربھوکے سلائیں گے۔۔؟جب تک اس ملک کولوٹنے والے ان سیاستدانوں اورحکمرانوں کونشان عبرت نہیں بنایاجاتااس وقت تک ہم نہ حقیقت کی دنیامیں آگے جاسکتے ہیں اورنہ ہی کوئی ترقی کرسکتے ہیں ۔وزیراعظم جس طرح کہتے ہیں کہ ہنسی خوشی زندگی صرف قصوں وکہانیوں میں ہے اسی طرح پاکستان میں ترقی اورآگے بڑھنے کی باتیں بھی صرف اورصرف قصوں وکہانیوں تک محدودہے۔71سال سے ہم ترقی اورآگے جانے کی باتیں تو سن رہے ہیں مگرحقیقت کی دنیامیں ہم نے آج تک اس ملک میں مہنگائی،غربت،بیروزگاری،لوٹ مار،کرپشن ،پستی،تباہی اوربربادی کے سواکچھ نہیں دیکھا۔اﷲ ایسے جھوٹے خواب دکھانے والے حکمرانوں اورسیاستدانوں سے ہمیشہ ہمیشہ کے لئے ہماری اوراس ملک کی جان چھڑادے۔آمین 	Politics Articles	ایسی ترقی کو سرخ سلام
سلطان محمود غزنوی کی یہ عادت تھی کہ کبھی کبھی رات کو لباس تبدیل کرکے شہر میں پھرا کرتے تھے۔ ایک شب ایسا اتفاق ہوا کہ ایک ویرانہمیں چار آدمیکھڑے نظر آئے۔ سلطان نے پوچھا کہ تم کون ہو؟ انہوں نے جواب دیا کہ ہم چور ہیں۔سلطان نے کہامیں بھی تو چور ہو چلو آجمل کر چوریکرتے ہیں لیکن پہلے آپاپنے اپنے اوصاف بیان کریں۔ ایک چور بولا میں جانوروں کی بولی سمجھتا ہوں، دوسرے نے کہا میں قوت شامہ سے خزانہ کی جگہ معلوم کرلیتا ہوں، تیسرے نےبغیر چابی کے تالا کھول دینے کو اپنا ہنر بتایا، چوتھے نے رات کی تاریکی میں کسی بھی شخص کو صبح ہزاروں کے مجمع میں پہچاننے کا دعویٰ کیا، اب سلطان کی باری آئیتو وہ بولے مجھ میں تو یہ کمال ہے کہ اگر کسی مجرم کو پھانسی ملنی ہو اور میں ذرا سر ہلا دوں تو فوراً اسے رہائی مل جاتی ہے۔ چور یہ بات سن کر نہایت خوش ہوئے اور کہنے لگے کہ بھائی تیرا کمال سب سے بڑھ کر ہے جب تو ہمارے ساتھ ہے تو پھر کیا خوف کیوں نا آج شاہی خزانے پر ہاتھ صاف کرلیں۔ سلطان نے کہا کیوں نہیں، چلیں. اب پانچوں آدمی شاہی محل کی طرف چل پڑے، راستے میں ایک کتا بھونکا سلطان نے پوچھا کہ یہ کیا کہتا ہے؟ پہلا شخص بولا کہ کتا یوں کہتا ہے کہ تم میں ایک بادشاہ ہے۔سلطان نے پوچھا کہ بھلا ہم میں سےکس کو بادشاہ بتلاتا ہےاس نے کہا کہ بس اتنا ہی کہہ کر چپ ہو گیا۔ جب محل کے اندر پہنچے تو ایک نے خزانہ پہچانا اور ایک نے بغیر چابی کے تالا کھول دیا۔ سب نے اپنا اپنا حصہ اٹھایا اور چلے گئے۔ جب صبح ہوئی تو ایک شور برپا ہوا کہ خزانہ سے چوری ہوئی ہے۔ سلطان نے چوں کہ نام و نشاں سب کا پوچھ لیا تھا فوراً حکم دیا کہ چوروں کو فلاں فلاں جگہ سے گرفتار کرو۔ اور یہ بھی حکم دیا کہ چوروں کو میرے سامنے پیش مت کرنا بلکہ سیدھا پھانسی گھاٹ لے جا کر میرے اگلے حکم کا انتظار کرنا۔ جب سب چور پکڑے جانے کے بعد اکھٹے ہوئے تو آپس میں پوچھنے لگے ہمارا وہ پانچواں یار کہاں ہے؟ ایک بولا کہ ہاں رات کو اس کتے نے خبر دی تھی شاید وہ ہی بادشاہ ہو۔ چوتھے نے کہا اگر وہ بادشاہ تھا تو میں ضرور اسے پہچان لوں گا۔ یہ گفتگو کرکے سب چور جیل سپرنٹینڈنٹ سے فریاد کرنے لگے کہ جناب پھانسی تو ہمارے لیے تیار ہیں بس ایک دفعہ ہمیں بادشاہ کے روبرو لے چلو۔ ان کی فریاد جب سلطان کے گوش گزار کردی گئی تو حکم ملاپیش کرو ان چوروں کو۔ جب سامنے لائے گئے تو جس چور میں یہ کمال تھا وہ بولا حضور ہم چاروں کے اوصاف تو ظاہر ہو چکے اب آپکا سر کس وقت ہلے گا کہ یہ چار مجرم سزائے دار سے رہائی پائے۔ یہ سن کر سلطان کو ہنسی آگئی اور سب چوروں کو رہا کردیا۔ مطلب یہ ہے کہ جب تک " عرفان سلطان" نہ تھا سب مجرم تھے جب عرفان حاصل ہوا کہ ہمارا فعل عین فعل سلطان تھا تو پھر جرم کیسا اور پھانسی کس کو؟ عزیزانِ من۔ صوفیاء کرام کی جماعت ایسی مثالوں سے بہت بڑے مطالب اخذ کرتے ہیںجسکی تشریحات سے ان کی کتابیں بھری پڑی ہیں۔ میں یہاں قلم و قرطاس گواہ کرکے " عرفان سلطان" کی وہ تشریح نہیں کرسکتا جو صوفیاء کے ہاں کی جاتی ہیں۔ جو لوگ ذوق مطالعہ رکھتے ہیں وہ سمجھ چکے ہوں گے کہ میں کیا کہنا چاہتا ہوںالبتہ جو حضرات نہیں سمجھے وہ اگر یہ تکلیف نہہی گوارا کرلیں تو ان کے لیے بہتر ہے۔ بہرحال کسی بھی قسم کی پیچیدہ گفتگو کیے بغیر اس کہانی کا مقصد سمجھا دیتا ہوںجو میں نے تمہید کے طور پر تحریر کی ہے۔ اس کہانی کا سادہ سا مفہوم یہ ہے کہ ان چوروں نے تو سلطان کے ساتھ مل کر چوری کی تھی لیکن ان کو اس وقت سلطان کی پہچان نہیں تھیاسی لیے وہ چور تھے جب انہوں نے سلطان کو پہچان لیا کہ یہ تو ہمارا وہ پانچواں یار ہےاب وہکیسے چور ہوئے کیوںان کا فعل سلطان کا فعل اور سلطان کا فعل ان کا فعل۔ بدقسمتی سے ہمارے ملک کے اندر بھی یہی صورتحال ہے۔ آجاس جمہوریدور میں رہتے ہوئے بھی ہمارے ملک میں سلطان کی حکمرانی ہے۔ آجہمارے ملک کے رکھوالے سلطانبنے ہوئے ہیں اگر کسی حکمران کو سلطان کی پہچان ہو جائے توٹھیک ورنہ لیاقت علی خان، ذوالفقار علی بھٹو، بے نظیر بھٹو اور نواز شریف جیسے کرداروں کے انجام سے تو آپروشناس ہوچکے ہیں۔ عزیزانِ من۔ اس میں آج جو تبدیلی آئی ہے وہ یہ ہے کہ سلطان کی جگہ کپتان تخت نشین ہوا ہے۔ آج جس کو " عرفان کپتان" ہو جائےتو پھروہ جو بھی کرنا چاہیے کرسکتا ہے وہ چور تصور نہیں کیا جائے گا۔ مثال کے طور پر وہ سعد رفیق جس نے ریلوے کاادارہ اپنے پیروں پر کھڑا کیا تھا وہ آج چور ہے اور جیل میں ہیں کیوں؟ اس لیے کہ اسےعرفان کپتان نہیں تھا۔ اور دوسری طرف وہ "پنڈی بوائےشیخ رشید " جس نے ریلوے کا بیڑا غرق کر دیا جس میں آجلاکھوں روپے کی ایک ایک نوکری بک رہی ہے وہ چور نہیں ہے کیوں؟ اس لیے کہ اسے عرفان کپتان ہوا ہے۔ وہ شاہد خاقان عباسی جو شرافت کا پیکر ہے جس نے اپنےدور میںپیٹرول اور گیس کی قیمتوں کو کنٹرول کر رکھا تھا وہ آجچور ہے اور سزابھگترہا ہےکیوں؟ اس لیے کہ اسے عرفانکپتان نہیں تھا۔ اس کے بر خلافوہ وزراء جن کی وجہ سے پیٹرول، گیساور بجلی مہنگی ہورہی ہےوہ چور اس لیے نہیں ہے کہ انہیں عرفان کپتانحاصل ہے۔ وہ وزراء جن پر " مالم جبہ اراضی ، اور پشاور بی آرٹی" میں کرپشن کے الزاماتہیں وہ وزارتوں کے مزے لے رہے ہیں اور وہ احسن اقبال جس کے خلاف ثبوت تو دور ان پر الزام بھی سیدھا سیدھانہیں ہے وہ حراست میں ہیں۔ آج عرفان کپتان رکھنے والے زلفی بخاری کےخلافتو نیب تحقیقات بند ہو جاتی ہےاور سابق صدر اور دو سابق وزرائے اعظم کے خلاف نیب کے نئےکیسز کھولے جاتے ہیں یہ اگر عرفان کپتان نہ ہونے کی سزا نہیں ہے تو کیا ہے؟ عزیزانِ من۔ سلطان محمود غزنوی تو جرم کا سد بابکرنے ان چوروں کے ساتھہو گئے تھے لیکن یہاں تو سارے چور کپتانعمران نیازی کے زیرِ کفالت آگئے ہیں۔ ایک طرف تو کپتان نیازی اپنے سیاسی مخالفین کو ازراہِ تکبر کہہ رہے ہیں کہ میں کسی کو نہیں چھوڑوں گا۔ دوسرے طرف بے روزگاریاور مہنگائی کے بوجھ تلے دبے ہوئے عوام کو ازراہِ مذاق کہتے ہیں کہ آپنے ڈرنا نہیں ہے۔ کپتان نیازی براہِ کرم آپعوامیمسائل کو سنجیدگی سے دیکھے اور یہ نہیں چھوڑوں گا کا نعرہاب چھوڑ دے۔ اتنا غرور اچھا نہیں ہے ۔ آپ سےپہلے ایک ایسا صدر بھی گزرا ہے جو کہتا تھا کہ میں ڈرتا ورتا کسی سےنہیں ۔ آج اسے بچانے کے لیے آپ کی حکومت عدالتوں کے چکر کاٹ رہی ہے۔ آپ اتنا بھی سمجھ نہیں رکھتے کہحالاتگردش بھی کرتے ہیں جسکے گردش میں اکثر تخت کے تاجدارتختہ دار پر لٹکا دیے جاتے ہیں۔ اور ہم تو عوامہے ہمارا کیاہم تو دیکھے گے، لازم ہے کہ ہم بھی دیکھیں گے وہ دن بھی ہمیں دکھایا گیا جب بھٹو کولٹکایا گیا پھر ضیاء کو فضاء میں اڑایا گیا نواز کو مینڈیٹ تھمایا گیا پھر زندان اٹک دکھایا گیا بےنظیر کا ڈرامہ رچایا گیا جیالوں کو ڈاکو بنایا گیا پھر شیر کو واپس بلایا گیا معیشت کا پہیہ گھمایا گیا قاضی کو میداں میں اتارا گیا اور سٹیج دوبارہ سجایا گیا کپتان کو لاکر بٹھایا گیا یہ سب کچھ ہم نے دیکھا ہے آئندہ بھی ہم دیکھے گے میرارب جانے کے کب تک ہم اپنوں کے ہاتھوں روئیں گے۔ 	Politics Articles	سلطان محمود غزنوی، چور اور کپتان نیازی۔
ھر سال حسب روایت موسم سرما میں قدرتی گیس کی قلت ایک گمبھیر مسئلے کی صورت اختیار کرجاتی ہے ۔ موسم سرما کی سردی معیشت تک کو منجمد کرجاتی ہے کیونکہ جہاں ایک عام صارف متاثر ہوتا ہے وہاں گھریلو صارفین کو ترجیحی بنیادوں پر دی جانے والی گیس میں کمی صنعتوں کا پہیہ چلنے سے روک دیتی ہے ۔ آخر گزرتے وقت کے ساتھ یہ مسئلہ حل ہونے کی بجائے مزید بگڑتا کیوں جارہا ہے ؟ عوام ان سوالات کے جوابات کے انتظار میں موسم سرما گزار دیتے ہیں مگر حقائق سیاسی اختلافات کی بناء یہ نظرانداز ہوجاتے ہیں۔ اس سوال کے جواب میں کوشش کی گئی ہے کہ سیاسی مفاد سے بالاتر ہوکر حقائق کی بنیاد پر عوام کو کچھ آگاہ کیا جائے ۔ سردیوں میں گیس کی کمی : پاکستان اس وقت توانائی کے بحران اور گیس کی کمی کا شکار ہے ۔ یعنی قدرتی گیس کی رسد (سپلائی ) ملکی ضروریات پورا کرنے کے لئے ناکافی ہے ۔ یہ مسئلہ سردیوں میں شدت اختیار کرجاتا ہے مثلاً بلوچستان میں موسم گرما میں گیس کی ضرورت 110ایم ایم ایس سی ایف ڈی ہوتی ہے جو موسم سرما میں تقریباً250ایم ایم ایس سی ایف ڈی تک پہنچ جاتی ہے ۔ صرف یہی ایک وجہ نہیں ہے ایک اور وجہ گیس پائپ لائنوں سے لیک ہونے والی گیس بھی ہے ۔ گیس کا ایک بڑا حجم صارفین تک پہنچنے سے پہلے ہی ضائع ہوجاتا ہے ۔ گیس کی کمی پورا کرنے کے لئے سوئی سدرن گیس کمپنی اور سوئی ناردرن گیس پائپ لائنز صارفین تک صرف بحفاظت گیس پہنچانے کی ذمہ دار ہیں۔ ان کا گیس کی پیداوار سے کوئی تعلق نہیں۔ گیس بحران کی اصل ذمہ دا ر وہ کمپنیاں ہیں جو قدرتی گیس کے ذخائر کی دریافت اور کھدائی کرتی ہیں۔ چونکہ ان کمپنیوں کا گیس صارفین سے براہ راست واسطہ نہیں ہے اس لئے عوام الناس اکثر گیس یوٹیلیٹی کمپنیوں (سوئی سدرن اور سوئی ناردرن) کو گیس کی پیداوار میں کمی کا ذمہ دار سمجھتے ہیں ۔ گیس کی کمی کی ایک بڑی وجہ موجودہ گیس ذخائر سے ہونے والی پیداوار میں کمی بھی ہے کیونکہ یہ ذخائر تیزی سے اپنے اختتام کو پہنچ رہے ہیں اور ساتھ ہی ساتھ نئے ذخائر کی دریافت بھی نہیں ہوری ہے۔ گیس کمپنیوں نے گیس کے بل بڑھا دیے؟ گیس کی قیمتوں کا تعین گیس یوٹیلیٹی کمپنیاں نہیں بلکہ اوگرا (آئل اینڈ گیس ریگولیٹری اتھارٹی ) کرتی ہے ۔ جس کے ارکان حکومت کی طرف سے مقرر کئے جاتے ہیں۔گیس کمپنیاں صرف مقرر شدہ نرخوں پر ہی بل بھیجتی ہیں۔ زیادہ بل آنے کی ایک وجہ گیس سلیبس (Slabs) ہیں۔ 200یونٹ تک گیس کے استعمال کا بل ، 100یونٹ کے بل سے تقریباًتیس گنا زیادہ ہوگا ، یعنی زیادہ گیس استعمال کرنے سے بل میں کئی گنا اضافہ ہوگا ۔ گیس نہ ہونے کی وجہ گیس کمپنیوں کی نااہلی اور کرپشن ہے ؟ قدرتی گیس کی ترسیل و تقسیم کے لئے بچھایا گیا سوئی سدرن کی پائپ لائنز کا نیٹ ورک 24000کلو میٹر طویل ہے ۔ اتنا بڑا سسٹم دنیا کے بہت کم ممالک میں ہے اور ایسے سسٹم کو چلانا اور بہترین حالت میں رکھناانتہائی مشکل ہے۔ اور رہی بات نااہلی کی تو بیوروکریٹک نظام کی وجہ سے بہت سے اہم امور کا فیصلہ بروقت نہیں ہوپاتا جس کی وجہ سے مسائل بہت بگڑ جاتے ہیں ۔ ضرورت اس امر کی ہے کہ یوٹیلیٹی کمپنیوں کا نظام کو ازسرنو ترتیب دیا جائے اورفیصلوں میں شفافیت کے ساتھ ساتھ تیزی بھی لائی جائے۔ گیس کے پریشر میں کمی کی وجہ ہمیشہ رہتی ہے اور ساتھ ہی ساتھ غیر اعلانیہ بندش کیوں کی جاتی ھے ؟ اگرچہ سی این جی کی بندش کا اعلان باقاعدگی سے ہوتا رہتا ہے اور اس بندش کی وجہ سے عوام کو آگاہ بھی کیا جاتا ہے مگر اکثر گھریلو صارفین کو مہیا کی جانے والی گیس کی بندش سے نہ تو متاثرین کو بروقت آگاہ کیا جاتا ہے اور نہ ہی بندش یا مین پریشرمیں کمی کی وجہ سے عوام کو آگاہ کیا جاتا ہے، جس کی وجہ سے افواہیں جنم لیتی ہیں یوٹیلیٹی کمپنیوں کے حکام کو چاہئے کہ ایسی کسی بھی صورتحال میں نہ صرف الیکٹرونک میڈیا، اور پرنٹ میڈیا بلکہ متاثرہ علاقے میں لاؤڈاسپیکر سے بھی گیس کی بندش کی مدت اور اس کی وجہ سے عوام کو آگاہ کرتے رہیں کیونکہ خصوصاً کوئٹہ اور اس سے ملحقہ علاقہ جات میں سردیوں میں قدرتی گیس زندگی کی بقا اوراسے رواں دواں رکھنے کے لئے نہایت ضروری ہے۔ گیس باقاعدگی سے آتی بھی نہیں اور بل آجاتا ہے۔ بل پر دی جانے والی میٹر ریڈنگ حقیقی میٹر ریڈنگ سے مختلف ہوتی ہے۔ کئی علاقوں میں میٹر کی اسکرین اتنی دھندلا گئی ہے کہ میٹر پڑھا ہی نہیں جاسکتا۔؟ گیس پر یشر میں کمی یا بندش کا جواب پہلے دیا جاچکا ہے ۔ گیس یوٹیلیٹی کمپنیوں نے بل کے پیچھے میٹر ریڈنگ کی تصویر دی ہوتی ہے اور ساتھ ہی ساتھ میٹر ریڈرز کے پاس ریڈنگ کے اندراج کے لئے ایک خاص ڈیوائس بھی ہوتی ہے ۔ اگر اس کے بعد بھی شکایت ہوتو صارفین کو فوراً قریبی کسٹمر آفس سے رجوع کرنا چاہیئے۔ میٹر کے دھندلا جانے کی شکایت بجا ہے۔ گیس یوٹیلیٹی کمپنیوں کے حکام کو اس مسئلہ کا پائیدار حل نکالنا چایئیے ۔ اب دور بدل چکا ہے ترقی یافتہ ممالک میں ڈیجیٹل میٹر لگائے جاتے ہیں جن کی مدد سے ریڈنگ خود کار طریقہ سے ریکارڈ ہوتی رہتی ہے۔ اور اس سے حاصل ہونے والا ڈیٹا گیس کے باکفایت استعمال میں بہت مددگار ثابت ہوسکتا ہے ۔ ساحلی علاقوں میں ہوا میں نمی کی شرح کافی زیادہ ہوتی ہے جس کی وجہ سے میٹر اور پائپ زنگ آلود ہوکر شکست وریخت کا شکار ہوجاتے ہیں اور گیس لیک ہونے لگتی ہے۔ یہ امر بھی گیس حکام کی توجہ کا متقاضی ہے۔ قدرتی گیس کی طلب یعنی ڈیمانڈ میں کمی یا زیادتی موسم سے منسلک ہے۔ گرمیوں میں اس کی طلب 1400 ملین کیوبک فٹ یومیہ ہوتی ہے جبکہ قدرتی گیس کی رسد یعنی سپلائی 1200 ملین کیوبک فٹ یومیہ ہوتی ہے۔ صاف ظاہر ہے کہ موسم گرما میں بھی گیس کی کمی رہتی ہے جس کی وجہ سے سی این جی اسٹیشنوں کو ایک ہفتہ میں دو یا تین بار بندش کا سامنا کرنا پڑتا ہے۔ موسم سرما میں یہ بحران مزید شدید ہوجاتا ہے جب گیس کی طلب 1600 ملین کیوبک فٹ یومیہ تک پہنچ جاتی ہے۔ اس وجہ سے صنعتوں اور کیپٹیو پاور کو گیس کی سپلائی کم کرنا پڑتی ہے۔ ساتھ ہی ساتھ گھریلو اور کمرشل صارفین بھی گیس کے کم پر یشر سے متاثر ہوتے ہیں۔ گیس سے متعلق سارے بحران کا اصل قصور وار وہ سوچ ہے جو وقتی مفاد کو ترجیح دیتے ہوئے مستقبل کو نظر انداز کردیتی ہے ۔ حکومتیں بدلتی رہیں مگر کسی حکومت نے اس مسئلے پر ٹھوس اقدامات نہیں کیے جس کی وجہ سے یہ نوبت آگئی ہے کہ اب ہم قدرتی گیس بھی امپورٹ کررہیں ہیں جس سے قیمتی زر مبادلہ کے ذخائر میں بھی شدید کمی واقع ہورہی ہے ۔ اب الزام تراشی سے زیادہ بحران کے حل کی ضرورت ہے۔ نہیں تو یہ مسئلہ ایک دفعہ پھر سیاسی مفادات کی نظر ہوجائے گا۔ 	Politics Articles	قدرتی گیس کی قلت اور بحران کے اصل ذمہ داران کون ؟
پاکستان کو اس وقت شدید مالی بحران کا سامنا ہے۔ غربت، بھوک، تنگی، افلاس ہر دوسرے گھر میں اپنے پنجے گاڑ چکی ہے۔کسی بھی ملک میں غربت کی بنیادی وجہ دولت کا بااثر لوگوں کی باندی بن جانا یا وسائل کا بہتر طریقے سے استعمال میں نا لانا ہے۔ بااثر افراد دولت کو اپنے گھر کی چوکھٹ تک محدود رکھتے ہیں اور نتیجتاً کمزور طبقہ جو کہ پہلے ہی غربت کی چکی میں پس رہا ہوتا ہے، مزید تنگیِ حالات کا شکار ہو جاتا ہے۔ ملک میں پھیلتے گندم کے بحران کو نظر انداز نہیں کیا جا سکتا، جہاں ایک مزدور جو سارا دن مزدوری کر کے گھر واپس لوٹتا ہے تو مہنگائی کے اس دور میں اس کے پاس اتنے بھی پیسے موجود نہیں ہوتے کہ وہ اپنے گھر والوں کے لیے ایک وقت کے کھانے کا انتظام کر سکے۔ اقبال بھی فرماتے ہیں: ؎جس کھیت سے دہقاں کو میسر نہیں روزی اُس کھیت کے ہر خوشہِ گندم کو جلا دو۔ موجودہ حالات میں گندم اور آٹے کی قلت کی بنا پر بہت سے گھروں کے چولہوں میں شام کو آگ تک نہیں جلتی۔ آج کے دور میں ایک مزدور شخص جس کو اپنے بوڑھے والدین اور اپنے بیوی بچوں کے لیے دوڑ دھوپ کرنا پڑتی ہے، شام کو گھر لوٹتے وقت بھی اگر اس کی جیب میں اتنے پیسے موجود نا ہوں کہ وہ اپنے گھر والوں کا پیٹ پال سکے تو اس کے پاس دو ہی راستے باقی بچتے ہیں، یا وہ باغی ہو جاۓ اور لوٹ مار کرنا شروع کر دے یا غربت سے تنگ آ کر اس دکھوں بھری زندگی سے چھٹکارہ حاصل کر لے۔ ایک ایسا شخص جس کے بچے بھوک سے بلک رہے ہوں، اس کے لیے اخلاقیات اور صبر کے فلسفے سب بے کار محسوس ہوتے ہیں۔ ایسے ہزاروں واقعات سامنے آ چکے ہیں کہ جہاں حالات سے تنگ آ کر خاندان کے دس افراد نے موت کو گلے لگا لیا یا کسی ماں نے غربت سے تنگ آ کر اپنے کم سن بچوں کو زہر دے دیا اور آخر میں خود بھی خود کشی کر لی۔ کئی ایسے واقعات کا بھی علم ہوا کہ جہاں اپنے خاندان کو فاقوں سے بچانے کے لیے ایک لڑکی نے اپنے آپ کو داؤ پر لگا دیا۔ کہا جاتا ہے کہ جو معاشرہ غریب ہو، وہاں کی لڑکیاں مزدوری کرتی ہیں۔ پاکستان میں پچاس فیصد گھروں کے چولہے لڑکیوں کی کمائی سے جل رہے ہیں۔ حال ہی میں ایک متوسط طبقے کے گھروں کے حالات جاننے پر معلوم ہوا کہ ان میں کئی گھر ایسے بھی تھے، جہاں پورا خاندان دو دو دن سے فاقے کر رہا تھا۔ ایسے میں یہ سوال ذہن میں آتا ہے کہ اگر عوام اس طرح مفلوک الحال ہے تو وہاں کے حکمران اپنی عوام کے لیے کیا کر رہے ہیں؟ وزیراعظم کے حالیہ بیان کے مطابق "مجھے جو تنخواہ ملتی ہے، اس سے میرے گھر کے خرچے بھی پورے نہیں ہوتے"، اگر وزیراعظم کی تنخواہ بھی اس کے لیے ناکافی ہے تو سوچیے غریب عوام کا کیا حال ہو گا جن کی کوئی لگی بندھی تنخواہ بھی موجود نہیں ہے۔ یہ ماننے میں کوئی مضائقہ نہیں ہے کہ تبدیلی، تبدیلی صرف ایک کھوکھلے نعرے کے علاوہ اور کچھ نہیں تھا۔ ایوانوں میں بیٹھ کر کسی کو طنز کا نشانا بنانا بہت آسان ہے لیکن جب خود اس ذمہ داری کو نبھانا ہو تو عقل و علم کے سارے فلسفے غلط لگتے ہیں۔ وزیراعظم صاحب صرف باتوں سے ہی کوئی ریاست، ریاستِ مدینہ نہیں بن جایا کرتی، اس کے لیے پہلے خود کو ریاستِ مدینہ کا شہری بنانے کی ضرورت ہوتی ہے۔ ریاستِ مدینہ کے حکمران تو اس طرح کے تھے کہ اگر اُن کے دورِ حکومت میں کوئی جانور بھی بھوکا مر جاتا تو ان کو اس کے لیے بھی جواب دہ ہونے کا خوف، اُن کی راتوں کی نیند اُڑا دیتا تھا لیکن آپ کی حکومت کس طرح کی حکومت ہے کہ آپ کی عوام بھوک اور فاقوں سے مر رہی ہے اور یہاں کسی کو بھی جواب دہ ہونے کا کوئی خوف نہیں ہے بلکہ آپ کے وزیر مشیر اُلٹے سیدھے بیان دے کر غربت میں پسی عوام کے زخموں پر نمک لگانے کا کام کر رہے ہیں، کیا اس طرح کی معاشی ٹیم پر آپ کو فخر ہے؟ ایسا معاشرہ نہایت کمزور معاشرہ ہے جہاں غریب اور ارب پتی ساتھ ساتھ موجود ہوں۔ ایک محل نما گھر کی پشت پر جھونپڑی میں موجود لوگ سردی سے مر جائیں یا بھوک سے، محل میں محوِ خواب لوگ اپنی طاقت و دولت کے زُعم میں اس سے بھی لاعلم رہتے ہیں۔ ہمارے معاشرے میں دولت کی تقسیم کا موجودہ نظام انتہائی غیر منصفانہ ہے جو امیروں کو مزید امیر اور غریبوں کو مزید غریب بناتا ہے۔ یہ ماننے میں آخر کیا دِقّت ہے کہ جب تک دولت کی یہ غیر منصفانہ تقسیم کا نظام نہیں بدلے گا، تب تک کوئی تبدیلی نہیں آ سکتی۔ تو قادر و عادل ہے مگر تیرے جہاں میں ہیں تلخ بہت بندہِ مزدور کے اوقات۔ بانیِ پاکستان نے فرمایا تھا کہ" پاکستان مزدوروں کی خوشحالی کے بغیر ترقی نہیں کر سکتا"۔ اگر ہم چاہتے ہیں کہ ہمارے ملک کی معیشت مضبوط ہو تو ہمیں مزدوروں کے حالات میں بہتری کے لیے مناسب اقدامات کرنے ہوں گے، کیونکہ کوئی بھی انسان اس وقت تک اپنے فرائض بہتر طریقے سے ادا نہیں کر سکے گا جب تک وہ آسودہ حال نہیں ہو گا۔  	Politics Articles	غربت اور عوام ۔۔۔۔۔۔۔۔۔۔۔۔۔
نئے سال کے آغازپر واشنگٹن ڈی سی میں ایک اجتماع ہوتاہے جس میں نام نہادسیکولراکٹھے ہوکر مستقبل کے اہداف طے کرتے ہیں مزے کی بات یہ ہے کہ اجلاس کی صدارت مشہورومعروف غداروطن حسین حقانی کرتے ہیں اوراس اجلاس میں پاکستان میں سیکولرازم ااورلبرل ازم کوفروغ دینے کے لیے ایجنڈہ ترتیب دیاجاتاہے دراصل یہ سیکولرازم کی ترویج نہیں بلکہ اس نعرے کی آڑمیں پاکستان کوعدم استحکام کاشکارکرنے کے تانے بانے بنے جاتے ہیں ، اس اجتماع کاانعقاد انسانی حقوق کی آرگنائزیشن ساؤتھ فورم ( South Asians Against Terrorism & For Human Rights ")نامی تنظیم کرتی ہے یہ اس کاچوتھا اجلاس تھا اس تنظیم کی بنیاد 1990 میں دہلی میں رکھی گئی, اس کی تشکیل میں زیادہ تر افراد انڈین انٹیلی جینس اور سی آئی اے کے افراد تھے جو خود کو انسانی حقوق کے کارکن ظاہر کرتے ہیں.اس کی تشکیل کے لیے پوری ایشیا کو بظاہر ہدف رکھا گیا تاہم اصل ہدف پاکستان کو ٹھریاگیاآپ انسانی حقوق کے نام پر جوچاہیں کرلیں کوئی پوچھنے والانہیں یہ انسانی حقوق انہیں تب یادنہیں رہتے جب امریکی ڈرون مدرسے میں پڑھنے والے معصوم بچوں کے بدن کے چیتھڑے اڑارہے ہوتے ہیں یہ انسانی حقوق انہیں اس وقت یادنہیں رہتے جب مقبوضہ کشمیرمیں بھارتی مظالم پرظلم بھی چیخ اٹھتاہے ،یہ انسانی حقوق والے اس دوقت بھیگی بلی بن جاتے ہیں جب مودی اپنے ہی شہریوں کی شہریت چھین لیتاہے جی ہاں ان انسانی حقوق کامروڑاسی وقت اٹھتاہے جب ملک وقوم کے خلاف کوئی سازش کرناہوتی ہے جب ریاست کے خلاف کوئی منفی مہم شروع کرناہوتی ہے ۔ اس اجلاس میں مشہور لبرل خواتین گلالئی اسماعیل, صبا اسماعیل , ماروی سرمد , گل بخاری , بھارتی خفیہ ایجنسی کے لیے کام کرنے والی ڈاکٹر اپرانا پانڈے , فرہانا اسفہانی ,روبینہ شیخ شامل تھیں.جب کہ پاکستان میں سیکولرازم کے علمبردار افراسیاب خٹک, کامران شفیع , محمد تقی , طہ صدیقی , وائس آف امریکہ کے رحمان بونیری, ڈاکٹر عاصم یوسفزئی , راشد رحمن, ایمل خٹک , مبشر زیدی شامل تھے۔اجلاس میں پاکستانی اداروں پرتبرابازی کے علاوہ توہین رسالت کے ملزم جنیدحفیظ کی رہائی کے لیے کوششیں کرنے اورپی ٹی ایم کے ساتھ ممکنہ تعاون کے حوالے سے تبادلہ خیال ہوادراصل انسانی حقوق کے نام پرپاکستان کوبلیک میل کرنے کانیامنصوبہ اور ڈالرزہضم کرنے کاپروگرام بنایاگیا۔ جہاں تک پی ٹی ایم کی بات ہے توایک عرصے سے قوم پرستی کابیچ نئے اندازمیں بویاجارہاہے ،پشتون نوجوانوں کوورغلایاجارہاہے اورانہیں دلچسپ نعروں کی آڑمیں گمراہ کیاجارہاہے ،آج ایک سوچی سمجھی سازش کے تحت پاکستانیوں کوبھی قوم پرستی کی دلدل میں پھنسایا جارہا ہے یہ وہ جہالت ہے جس میں مشرکینِ مکہ ہی نہیں پورا جزیرۃ العرب مبتلا تھا قوم پرستی کی انتہائی ذلت آمیز داستانیں ہیں جو کہ ہم سب کو علم ہونے کے باوجودآج پاکستان میں دوہرائی جارہی ہیں مگر بجائے ہم ان سے درسِ عبرت لیں ان کو فراموش کیے بیٹھے ہیں اور جانے انجانے میں ہمارانوجوان اس میں استعمال ہورہاہے ۔قوم پرستی ایک خطرناک موذی مرض ہے اس سے ہر مسلمان کو آگاہی بہت ضروری ہے تبھی ہم اس خطرناک مرض سے بچ سکیں گے، کیا وجہ ہے کہ ہم ایسی بیماری جو انسان کی جان لے سکتی ہے سے بچنے کی ہر ممکن کوشش کرتے ہیں مگر ایسا مرض جو ایک انسان کی ہی نہیں پوری انسانیت کے لیے موت کا پیغام ہے سے بچنے کی تدبیر نہیں کررہے؟ ہم سب اپنے آپ کو بہت کچھ سمجھتے ہیں مگر کبھی سوچا کہ اس قوم پرستی کی لعنت سے کیسے جان چھوڑائی جائے؟کہ جس کی وجہ سے نہ صرف ہماری ذات بلکہ اسلام اور پاکستان کی بھی سلامتی کو خطرہ ہے، قوم پرست رہنماصرف پاکستان کے ہی دشمن نہیں ہیں بلکہ یہ لوگ اسلام سے بے بہرہ اور گمراہ ہیں کہ جو لوگوں کو اپنے ناجائز مقاصد کے لیے استعمال کررہے ہیں اور پاکستان کو توڑنے کی سازش کو عملی جامہ پہنانے کی کوشش بھی کر رہے ہیں۔ اسلام میں قوم پرستی صرف حرام ہی نہیں بلکہ اس کو جہالت کہا گیا ہے،یہ ایسی جہالت ہے جو قوموں کو زوال کی طرف لے جاتی ہے اور اسلام میں لوگوں کو قوموں کی سطح پر تقسیم در تقسیم کردیتی ہے اسلام جو وحدت و اتفاق کا درس دیتا ہے یہ قوم پرستی اسلام کی وحدت کو پاراپارا کردیتی ہے، آج افسوس کے ساتھ کہنا پڑتا ہے کہ مسلمانوں کو پہلے تو دین کے نام پر فرقوں میں تقسیم کی گیا کہ تم حنبلی ہو، تم مالکی ہو، تم شافعی ہو، تم حنفی ہو، تم جعفری ہو، تم سلفی ہو، اور یہاں پر ہی بس نہیں کی گئی بلکہ ہر امام کو ماننے والوں میں آگے کئی کئی جماعتیں اور گروہ وجود میں لائے گے کہ ہر کسی کا اپنا امیر و امام مقرر کیا گیا اور اپنا ایک علیحدہ سسٹم چلایا گیا۔ اور پھر خلافت کے نظام کو بذریعہ جنگ ختم کرکے ملکوں میں تقسیم کردیا گیا تھا کہ تم انڈین ہو، تم افغانی ہو، تم عراقی ہو، تم سعودی ہو، تم فلسطینی ہو، تم عراقی ہو، تم ایرانی ہو، یہاں پر ہی بس نہیں کی گئی بلکہ اب صوبوں کے نام پر بھی تقسیم کی جارہی ہے کہ تم سندھی ہو، تم پنجابی ہو، تم بلوچی ہو،تم پختون ہو، اور اب اس بھی آگے کی جاہلیت میں مسلمانوں کو لے جایا جا رہا ہے کہ زبان اور قبیلہ کے نام پر بھی امت کو فرقوں میں تقسیم کرنے کی کوشش کی جارہی ہے۔ اگر پنجابی، سندھی، پختون اور بلوچ قومیت اتنا جاندار نعرہ ہوتی تو 1947 میں دس لاکھ پنجابی ایک دوسرے کا گلہ نہ کاٹتے، ایک دوسرے کی بیٹیوں کو اغوا نہ کرتے، انھیں ہوس کا نشانہ نہ بناتے۔ بلوچ ایران میں اپنے خطے بلوچستان میں اجنبی نہ ہوتے، روز سرحد عبور کرتے ہوئے گرفتار نہ ہوتے۔اگر بلوچ قومیت اس قدر طاقتور نعرہ ہوتی تو ایران کے بلوچ اس قدر ذلت و رسوائی میں زندگی نہ گزارتے کہ نہ حکومت میں نہ پارلیمنٹ میں اور نہ ہی سرکاری نوکری میں، کوئی تو ان کو ایک مشترک قوم کے نام پر اکٹھا کرتا۔ پاکستان کے پختونوں کا جو حال افغانستان میں ہوتا ہے، اس کے قصے طورخم سے رباط تک زبان زد عام ہیں۔ حالیہ صورتحال دیکھ لیں کہ منظور پشتین پشتونوں کی بات کرتا ہے ، اوروہ یہ کہتاہے کہ وہ پشتونوں کے حق کے لئے لڑتا ہے ، مگر اسے قندھار میں مرنے والے پشتون دکھائی نہیں دیتے ۔ وہ افغانستان میں مارے گئے پشتونوں پر کیوں نہیں بولتا ؟کیاافغانستان میں مرنے والے پختون کاخون سفیدہے اورصرف منظورپشتین سے تعلق رکھنے والے پختون نوجوانوں کاخون لال ہے ؟پشتونوں کے تحفظ کی یہ کیسی جنگ ہے کہ امریکہ افغانستان میں پختونوں کومارے ان کی بستیوں کی بستیاں اجاڑدے توہم چپ ساد ھ لیں اوردوسری طرف پاکستان میں امریکہ سے پیسے لے کرہم پختونوں کی تحفظ کانعرہ لگائیں ؟ قوم پرستوں کے جدامجدکے ایک قول پربات ختم کرتاہوں ہوسکتاہے کہ اس کوپڑھ کرقوم پرستوں کوہوش آجائے قوم پرستی بعض اوقات نسلی قوم پرستی کے ساتھ مل کر خطرناک شکل اختیار کر سکتی ہے۔ تاریخ میں اس کی ایک بد ترین مثال اٹالین فاشزم کی ہے۔ اسی قوم پرستی کی بنیاد پر مسولینی نے یہ نعرہ بلند کیا تھا کہ ہر چیز ریاست کے اندر، کوئی چیز ریاست سے باہر نہیں، اور کوئی چیز ریاست کے خلاف نہیں۔	Politics Articles	قوم پرستوں کے مذموم عزائم ۔۔
حکمراں اتحادی جماعتوں نے پاکستان تحریک انصاف کے ساتھ ہوئے معاہدوں پر عمل در آمد نہ ہونے پر عملی احتجاج کا سلسلہ شروع کردیا ہے۔ جس میں متحدہ قومی موومنٹ پاکستان نے عملی طور پر احتجاج کرتے ہوئے اپنی اکلوتی وزارت چھوڑنے کا اعلان کیا ، جبکہ ڈیمو کرٹیک الائنس میں بھی بے چینی کو واضح محسوس کیا جارہا ہے۔ یہ ایک واضح پیغام تھا کہ ایم کیو ایم پاکستا ن ، اتحادی جماعت پاکستان تحریک انصاف کے ساتھ ہونے والے معاہدے پر عمل درآمد نہ ہونے پر اپنے سخت تحفظات کا اظہار کررہی ہے، جس کا منطقی انجام یقینی طور پر موجودہ حکومت کے تسلسل کے لئے پریشانی کا سبب بن سکتا ہے ۔ اسی طرح بی این پی مینگل نے بھی چھ نکات پر عمل درآمد کے جائزے کے لئے ایک بار پھر کور کمیٹی کا اجلاس طلب کرلیا ہے ۔ دوسری جانب کراچی سے منتخب پی ٹی آئی اراکین کو اپنے وعدے پورے نہ کئے جانے کے سبب ایک خاموش پریشانی کا سامنا ہے ، علاوہ ازیں ذرائع کے مطابق پاکستان مسلم لیگ ن ( فاروڈ بلاک )، پاکستان پیپلز پارٹی ، پاکستان مسلم لیگ ق کے چودھری بردارن کی کمک کے لئے ایک نئے میثاق پر اندرونی خانہ تیاریوں میں مصروف ہیں ، وفاقی حکومت اگر ایم کیو ایم پاکستان ، ڈیمو کرٹیک الائنس یا بی این پی مینگل کے تحفظات فوری دور نہ کئے جاسکے تو وفاقی حکومت کی مشکلات میں اضافہ ہوجائے گا ، جبکہ سابق فاٹا کے اراکین موجودہ حکومت سے پہلے ہی نالاں ہیں ۔ کراچی کی صورتحال کے حل کے لئے سنجیدگی کی ضرورت اس لئے بڑھ چکی ہے کیونکہ تمام سیاسی جماعتیں اچھی طرح جانتی ہیں کہ ایم کیو ایم پاکستان اپنے فیصلے تبدیل کرنے میں وزیر اعظم سے زیادہ یو ٹرن لینے اور جواز دینے کا ریکارڈ رکھتی ہے ۔ پاکستان پیپلز پارٹی کی آفر ایم کیو ایم پاکستان کے لئے اتنی اہم نہیں ہے جتنا ایم کیو ایم پاکستا ن کو اپنی کنگ میکر کی حیثیت کی بحالی درکار ہے۔ ایم کیو ایم پاکستا ن سیاسی طور پر کسی بھی حد تک جانے کو تیار نظر نہیں آتی ہے ، سندھ کے شہری علاقوں میں ایم کیو ایم پاکستان کا بیانیہ مضبوط ہونے لگا ہے ، پاکستا ن پیپلز پارٹی اور دیگر سیاسی جماعتوں کو کراچی میں واضح میدان ملنے کے باوجود حقیقی نمائندگی نہیں مل سکی ۔ اس لئے ایم کیو ایم پاکستان نے بلدیاتی انتخابات کی تیاریوں میں عوامی رائے عامہ اپنے حق میں بحال کرنے میں ابتدا کردی ہے ۔ پاک سرزمین پارٹی کو سندھ کی شہری سیاست کا متبادل سمجھا جارہا تھا لیکن عام انتخابات میں بدترین شکست کے بعد کارکنان میں بددلی نے پاک سرزمین پارٹی کو تیزی سے بڑھنے سے روک دیا ۔ پاک سر زمین پارٹی اس وقت دو شخصی محور کے گرد گھوم رہی ہے ۔ سید مصطفی کمال اور انیس قائم خانی کے گرد گھومنے والی سیاست کی وجہ سے پاک سرزمین پارٹی میں لیڈر شپ کا فقدان ہے ۔ یہی کیفیت لندن قیادت میں تھی کہ ایم کیو ایم ایک شخصی نظام کے گرد گھومتی تھی جس کی وجہ سے عوامی لیڈر شپ پیدا نہیں ہوسکی ۔ ڈاکٹر فاروق ستار وغیرہ ایم کیو ایم میڈیا سیل کے مرہنون منت عوامی شناخت کا سبب بنے ، نیز ایم کیو ایم کے انفرا اسٹرکچر کی وجہ سے بانی ایم کیو ایم کے علاوہ کوئی ایسی شخصیت متبادل کے طور پر سامنے ہی نہیں لائی گئی جو کسی سیاسی خلا کو پُر کرسکتی ، پاک سرز مین پارٹی اُسی ڈگر پر رواں ہوئی ، کراچی آپریشن کی وجہ سے ایک ریلا پی ایس پی کا حصہ بنا ، لیکن عملی طور پر عوامی مسائل کے حل کے لئے انہیں کسی بھی حکومت میں شمولیت کی اشد ضرورت تھی ، لیکن عام انتخابات میں حد سے زیادہ خود اعتمادی نے انہیں ناکام کیا۔ گو کہ ایم کیو ایم پاکستان کے مقابلے میں توقع ظاہر کی جا رہی تھی کہ ناراض ووٹر مصطفی کمال پر اعتماد کریں گے لیکن پاکستان تحریک انصاف کی مقبولیت، عروج کے سبب کراچی سے پی ٹی آئی کو بھرپور مینڈیٹ ملا، اہل کراچی کو امید تھی کہ اُن کے دیرینہ مسائل سب سے پہلے حل کئے جائیں گے ، لیکن پی ٹی آئی نے اپنی حلیف جماعت کو ہی نہیں بلکہ اپنے نمائندوں کو بھی ناراض کرکے فاروڈ بلاک بنوادیا ۔ ڈیمو کرٹیک الائنس نے پاکستان پیپلز پارٹی کے خلاف قوم پرستی کی بنیاد پر ایک اتحاد بنایا تھا ، جو پاکستان تحریک انصاف کی حکومت بنانے میں اہم کردار کا سبب بنی ۔ پی ٹی آئی سے ڈیمو کرٹیک الائنس کے اتحاد میں بھی دراڑیں پڑنا شروع ہوچکی ہیں کیونکہ سندھ میں تبدیلی کے لئے پی ٹی آئی پاکستان پیپلز پارٹی میں پنجاب کی طرح گروپ بنانے میں تاحال کامیاب نہیں ہوسکی ہے جس سے پی پی پی سندھ حکومت کو نقصان پہنچے ۔ ڈیمو کرٹیک الائنس بلدیاتی انتخابات میں بھرپور قوت کے ساتھ سندھ کے دیہی علاقوں پر اپنی گرفت کو مضبوط بنانے کے لئے وفاقی حکومت سے تعاون کا مطالبہ کررہی ہے لیکن پی ٹی آئی نے اپنی تمام توجہ مخصوص ایجنڈے پر مرکوز رکھی جس کی وجہ سے حلیف جماعتوں میں تحفظات میں اضافہ ہوتا چلا گیا ۔ پنجاب میں جنوبی پنجاب کے لئے پاکستا ن مسلم لیگ (ن) کے منحرف اراکین نے پی ٹی آئی کا ساتھ دیا ، لیکن یہاں بھی پی ٹی آئی سیاسی طور پر اپنے وعدوں کو پورا کرنے میں ناکام نظر آرہی ہے ، خاص طور پر پاکستان مسلم لیگ ن میں موجود غیر اعلانیہ فاروڈ بلاک کا پاکستان مسلم لیگ ق کی جانب رجحان سیاسی بازی پلٹنے کے لئے سبزی جھنڈی کا انتظار کررہے ہیں۔ ایم کیو ایم پاکستان ، ملکی سیاسی منظر نامے پر گہری نظر رکھے ہوئی ہے ، انہوں نے پہل کرکے دیگر حلیف جماعتوں کو بھی واضح اشارہ دے دیا ہے کہ ڈیڑھ برس میں ان کے مطالبات پر عمل درآمد نہیں ہوا تو اگلے برسوں میں خاموش رہنے سے ان کی عوامی مقبولیت کو بڑا نقصان پہنچنے کا احتمال ہے اس سے پی ٹی آئی کو مزید آگے بڑھنے کا موقع ملے گا اور انہیں عوامی ردعمل سے مزید نقصان پہنچے گا ۔ حلیف جماعتوں کے ذرائع کا کہنا ہے کہ پی ٹی آئی ایک سوچے سمجھے منصوبے کے تحت ان کے ووٹرز کو علاقوں میں بدظن کرنے کی پالیسی پر عمل کررہی ہے تاکہ عوام میں یہ تاثر پھیلے کہ حکومت میں ہونے کے باوجود ان کے مسائل میں اضافہ ہی ہوا ہے ۔ اس لئے حلیف جماعت ایم کیو ایم پاکستان ، حکومت کا حصہ رہنے کے لئے شہری علاقوں پر اپنی گرفت مضبوط رکھنے کے لئے اس موقع سے فائدہ اس لئے بھی اٹھانا چاہتی ہے کیونکہ بانی ایم کیو ایم کا بظاہر پاکستان کی عملی سیاست و ذرائع ابلاغ سے کردار تقریباََ ختم ہوچکا ہے اس لئے مستقبل کی سیاست میں آزادنہ فیصلوں کے لئے رابطہ کمیٹی کو مضبوط و فعال بنا کر ایک نئے سیاسی دور کا آغاز پھر بھرپور طریقے سے کرنا اولین خواہش بن گئی ہے۔ایم کیو ایم پاکستان اس وقت سیاسی میدا ن میں تشدد کے بغیر اپنی شناخت کی بحالی کے لئے عوام کو اعتماد میں لینا چاہتی ہے ، تاکہ کراچی میں کسی تشدد کے بغیر ایک قومی جماعت کا تاثر کو بحال کرے اور سندھ کے شہری علاقوں کو رول ماڈل بنا کر اپنا رکا سفر بحال کرسکے ۔ ایم کیو ایم پاکستان کو اس وقت شہری علاقوں میں سیاسی حریف کے طور پر ماضی کی کسی بھی جماعت سے مقابلہ نہیں رہا ہے ۔ عوامی نیشنل پارٹی اس وقت عوامی غیر مقبولیت کی انتہائی درجے پر ہے، اے این پی سندھ کی عملی سیاست تقریباََ ختم ہوچکی ہے ۔ پارٹی کے عہدے داران و کارکنان انتہائی درجے کی مایوسی کا شکار ہوچکے ہیں ، صوبائی قیادت سے انتہائی نالاں کئی گروپ بندیوں نے کراچی میں اے این پی سندھ کی سیاست کو منوں مٹی تلے دفنا دیا ہے ۔ اے این پی سندھ کے کارکنان صوبائی قیادت کی تبدیلی چاہتے ہیں کیونکہ انہیں اپنے مسائل حل نہ ہونے کا سب سے بڑا ذمے دار سمجھا جارہا ہے ، وفاق و سابق صوبائی حکومت کا حصہ ہونے کے باوجود اے این پی نے اپنے کارکنان و علاقوں میں کوئی قابل ذکر کام نہیں کرایا ، سینیٹر بننے کے باوجود صوبائی قیادت نے شہری علاقوں میں پختون کا مقدمہ نہیں لڑا ۔ عام انتخابات میں عہدے داروں کا رویہ کارکنا ن سے انتہائی تضحیک آمیز رہا جس سنے رہی سہی کسر پوری کردی ۔اے این پی سندھ کا سیاسی مستقبل ایک بردبار و سیاسی سوجھ بوجھ رکھنے والی شخصیت آنے پر ہی بحال ہوسکتا ہے ۔ ایم کیو ایم پاکستان ، پاکستان پیپلز پارٹی ، پاکستان تحریک انصاف ، جماعت اسلامی ، اے این پی و دیگر علاقائی چھوٹی جماعتوں کوکراچی میں سیاسی کردار کے لئے عوام میں اپنا اعتماد بحال کرنا ہوگا ، اپنی پالیسیوں و ترجیحات کو بدلنا ہوگا ۔ عوام اب شعوری طور پر بیدار ہوچکے ہیں ، انہیں جذباتی نعروں و سبز باغ دکھا کر مزید بے وقوف نہیں بنایا جاسکتا ۔ 	Politics Articles	کراچی سے نئی سیاسی لہر کی بیداری
امریکہ کی جنوبی اور وسطی ایشیائی امورکی پرنسپل ڈپٹی اسسٹنٹ آف سٹیٹ ایلس ویلز نے انڈیا کے دورے کے بعد پاکستان کا دورہ کیا ہے۔اسلام آباد میں اپنے اعزاز میں سینیٹر انور بیگ کی طرف سے دی گئی ایک دعوت میں شرکت کے موقع پر انہوں نے امریکہ کے دلچسپی کے امور پر بات چیت کی۔امریکی وزارت خارجہ کی عہدیدار کی گفتگو سے یہ بات سامنے آئی کہ انڈیا کی یہ کوشش ہے کہ کشمیر سے متعلق اس کے حالیہ اقدامات کو ایک حقیقت تسلیم کرتے ہوئے پاکستان کی طرف سے 'بیک ڈور ڈپلومیسی' کے طور پر خفیہ مزاکرات' ٹریک ٹو ڈائیلاگ' پر رضامندی ظاہر کی جائے۔پاکستانی حلقوں کی طرف سے کہا گیا ہے کہ اگر ایسی ' بیک ڈور ڈپلومیسی' ہوتی بھی ہے تو ایسا کسی ملک کی ثالثی میں ہونا چاہئے۔ایسا ثالث ملک امریکہ ،سعودی عرب ،یو اے ای ہو سکتے ہیں۔محض دونوں ملکوں کے بیک ڈور ڈائیلاگ کا کوئی فائدہ نہیں ہو سکتا۔ ایلس ویلز کا کہنا تھا کہ امریکہ کا افغانستان سے فوج نکاaلنے کا کوئی ارادہ نہیں ہے۔دوسری طرف انڈیا کی کوشش بھی یہی ہے کہ امریکہ طالبان کے ساتھ مزاکرات نہ کرے کہ جس سے امریکہ اپنی فوج افغانستان سے نکال لے۔ان کی گفتگو سے یہ بات بھی سامنے آئی کہ امریکہ کا اس وقت پاکستان سے متعلق سب سے بڑا مسئلہ چین کا معاملہ ہے۔امریکہ کی کوشش ہے کہ پاکستان میں 'بی آر آئی '(بیلٹ روڈ انشیٹیو) 'سی پیک' منصوبے پر کام آگے نہ بڑہے۔چین کے ساتھ پاکستان کی سٹریٹیجک پارٹنر شپ امریکہ کو بالکل بھی پسند نہیں۔امریکہ ' ایف اے ٹی ایف' میں پاکستان کو گرے لسٹ میں رکھتے ہوئے اقتصادی،معاشی طور پر دبائو کے طورپر قائم رکھنا چاہتا ہے۔ اگر پاکستان انتظامیہ امریکی ہدایات کے مطابق ہی عمل کرتی ہے تو اس سے کشمیر کا مسئلہ تقسیم کے ذریعے حل کرنے کی انڈیا کی کوششوں کو بڑی مدد ملے گی اور پاکستان پر انڈیا کی بالادستی حتمی ہو جائے گی۔دوسری جانب جب وزیر اعظم عمران خان کی حکومت کی طریقہ کار اور اس کے نتائج کو دیکھا جائے تو اس بات کے امکانات پائے جاتے ہیں کہ پاکستان کو کمزور سے کمزور پوزیشن کی طرف دھکیلتے ہوئے چین کے خلاف انڈیا کے کردار کو مضبوط بنایا جا سکتا ہے۔ آزاد کشمیر کے سابق صدر،دو بار وزیر اعظم رہنے والے اور پاکستان مسلم لیگ(ن) کے سنیئر نائب صدر سردار سکندر حیات نے پیر کو پاکستان تحریک انصاف آزادکشمیر کے صدر بیرسٹر سلطان محمود کے ساتھ وزیر اعظم پاکستان عمران خان سے ان کے دفتر میں ملاقات کی ۔ میڈیا میں شائع ٰخبروں کے مطابق سردار سکندر حیات خان نے وزیر اعظم عمران خان کو دنیا بھر میں مسئلہ کشمیر بھر پور اور موثر انداز میں اجاگر کرنے پر خراج تحسین پیش کیااور وزیر اعظم عمران خان کی قیادت پر بھر پور اعتماد کا اظہار کیا۔خبر میں یہ بھی بتایا گیا کہ وزیر اعظم عمران خان نے سردار سکندر حیات خان کو تحریک انصا ف میں شمولیت کی دعوت دی اور کہا کہ آئندہ الیکشن میں آپ کی مشاورت سے ٹکٹ دیں گے۔سردار سکندر حیات نے مشاورت کے لئے وقت مانگ لیا۔ سکندر حیات خان کی طرف سے وزیر اعظم عمران خان سے ملاقات بہت سے افراد کے لئے غیر متوقع اور ناخوشگوار ہے۔آزاد کشمیر میں مسلم لیگ (ن) کے قیام میں سردار سکندر حیات خان کا کلیدی کردار تھا اور اس سلسلے میں کارکنوں کا پہلا اجلاس انہی کی اسلام آباد رہائش گاہ میں منعقد ہوا تھا۔'پی ٹی آئی' آزاد کشمیر کے حلقوں کی طر ف سے کہا جا رہا ہے کہ پیپلز پارٹی،مسلم کانفرنس اور سردار سکندر حیات صاحب کی سربراہی میں مسلم لیگ (ن) کے فاروڈ گروپ کی ذریعے اسمبلی میں تبدیلی لائی جائے گی۔اسی حوالے سے ایک اہم بات یہ بھی ہے کہ مسلم کانفرنس کے حلقے اس ملاقات سے خوش نہیں ہیں۔ گزشتہ کچھ عرصہ سے سکندر حیات خان نے وزیر اعظم آزاد کشمیر راجہ فاروق حیدر خان کے خلاف کئی بیانات دیئے تھے۔تاہم یہ توقع نہیں کہ جا رہی تھی کہ سردار سکندر حیات خان عمران خان کی حکومت کی حمایت کرتے ہوئے اتنا بڑا سیاسی 'ٹرن' لیں گے۔سردار سکندر حیات خان سے نسبت رکھنے والے سیاسی حلقوں میں ان کا یہ اقدام قابل تحسین نہیں سمجھا جا رہا۔بلاشبہ سردار سکندر حیات خان کی طر ف سے تحریک انصاف اور وزیر اعظم عمران خان کی حمایت کا اقدام ایک سیاسی حربے کے طور پر ہے۔ َ معمول کی صورتحال میں پاکستان کی کسی حکمران پارٹی کی حمایت ایک سیاسی حکمت عملی ہو سکتی ہے لیکن جس طرح عمران خان کو الیکشن جتواتے ہوئے ان کی حکومت قائم کرائی گئی، اس عمل میں ملک کو ہر شعبے میں بدترین صورتحال میں دھکیلتے ہوئے ملک کے مستقبل کو غیریقینی کا شکار کر دیا گیا،اس تناظر میں ،آزاد کشمیر میں وزیراعظم عمران خان اور ان کے طریقہ کار کی حمایت کو اچھا اقدام قرار نہیں دیا جا سکتا۔ اور نہ ہی اس فیصلے کو عوم کی طرف سے پذیرائی مل سکتی ہے۔ تقسیم کشمیر کے حوالے سے خطرات کی اس حوالے سے بھی نشاندہی ہوتی ہے کہ جب آزاد کشمیر میں پاکستانی حکومت کی طر ف سے سیاسی تبدیلی کی خواہش اور کوشش نظر آتی ہے۔یہ سمجھنا مشکل نہیں کہ وزیر اعظم عمران خان کی حکومت تقسیم کشمیر کو مضبوط بنانے کے لئے آزاد کشمیر اور گلگت بلتستان کی اقوام متحدہ کی قرار دادوں کے مطابق متنازعہ حیثیت میں تبدیلی کے اقدامات سے پہلے آزاد کشمیر میں اپنی تابعدار حکومت کے قیام کی کوششیں شروع کر چکی ہے۔اگر ایسا ہوتا تو یہ صرف پاکستان کی طرف اپنے قومی مفادات سے دستبرداری اور انڈیا کی بالادستی کو تسلیم کرنا ہی نہیں ہو گا بلکہ اس سے یہ بھی ظاہر ہو جائے گا کہ پاکستان انتظامیہ امریکی ہدایات کے مطابق چلنے کا ذہن بنا چکی ہے۔ پاکستان کو اس 'ٹریپ ' میں آنے سے بچنے کے اقدامات کی ضرورت ہے۔	Politics Articles	تقسیم کشمیر کے اقدامات !
پاکستان کا قیام نظریاتی بنیاد پہ ہوا حالانکہ ہندو خواہ سیکیولر ہو یا ہندوتوائی کسی طور بھی بھارت ماتا کی تقسیم نہیں چاہتے تھے لیکن قائداعظم کی قیادت میں مسلمانوں کی فقیدالمثال مسلسل جدوجہد اور لازوال قربانیوں کے نتیجے میں بھارت ماتا کا عقیدہ بحر ہند میں غرق ہوتا دنیا نے دیکھا اور پاکستان کا قیام عمل میں آیا، تو مکین پاکستان نے سمجھا کہ اب منزل مقصود حاصل ہوگئی ہے لہٰذا امید قائم ہوئی کہ اس کے ثمرات سے مستفید ہونگے لیکن وقت گزرتا رہا، مختلف ادوار آئے مختلف حکومتیں گزریں، عوام نے جمہوریت کا مزی بھی چکھا تو مارشل لاء و نیم مارشل لاء کے تجربات سے بھی گزرے لیکن مادر وطن سات دہائیوں بعد بھی ملکی، قومی، معاشی، انتظامی، سیاسی و دستوری لحاظ سے ''ہنوز روز اول است'' کے مصداق اسی جگہ کھڑے تھے جہاں قیام کے اگلے دن 15 اگست 1947 کو کھڑے تھے ایسے میں لوگ بالخصوص نسل نو جب ہر طرف سے ناامیدی و ذہنی انتشار کا شکار ہوتی جارہی تھی تو کپتان صاحب نے ایک امید کی کرن جگائی اور ریاست مدینہ کا وژن دیا، اس امید پر قوم نے کپتان پر اعتماد کرلیا اور بہتوں نے تو مختلف سرویز میں بھی اس بات کا اظہار کیا کہ PPP و PMLN کو تو بار بار آزما چکے ہیں اور کپتان نیا ہے لہٰذا اسے آزما کے دیکھتے ہیں جبکہ بہت سے ایسے بھی تھے جو نظریاتی طور پر PTI کے تھے جنہیں مخالفین کی طرف سے ''یوتھیا'' کا نام دیا گیا اور ایک بڑی تعداد جوکہ نیوٹرل تھی وہ صرف ریاست مدینہ، احتساب و کرپشن سے چھٹکارے کے نعرے پہ یقین دھر کر کپتان کے ساتھ کھڑی ہوگئی، اور عنان اقتدار تحریک انصاف کے ہاتھ آکر عمران خان وزیراعظم مقرر ہوے لیکن آج ڈیڑھ سال بعد عوام بیچارے آٹا 70 روپے کلو خریدنے پر مجبور ہیں، مہنگائی تاریخ کی بلند ترین سطح پر پہنچ چکی ہے، حکومت کے معیشت مضبوط ہونے کے دعووں کی نفی سرعام ہوتی نظر آرہی ہے کہ عوام کی قوت خرید خطرناک حد تک کم ہورہی ہے جوکہ اس بات کا ثبوت ہے کہ ''میری تعمیر میں اک صورت تھی خرابی کی'' کے مصداق کپتان کی ٹیم مکمل طور پر ناکام ہے اب اسے نااہل کہو یا پچھلوں کو ذمہ دار قرار دو لیکن حقیقت یہی ہے کہ فی الوقت تک تو کپتان کی ٹیم ہر سطح خواہ معاشی ہو یا انتظامی پر ناکام ہی ناکام رہی ہے، اس سے بڑھ کر المیہ کیا ہوگا کہ ایک زرعی ملک میں عوام لائنوں میں لگ کر آٹا ستر روپے کلو خریدنے پہ مجبور ہیں اور افسوسناک یہ کہ چیئرمین ایگری فورم پاکستان و معروف تجزیہ نگار ڈاکٹر ابراہیم مغل کئی ماہ پہلے سے اس خوفناک صورتحال کے پیدا ہونے، ان کے مصنوعی اسباب اور کنٹرول کرنے کی تدابیر دیتے رہے لیکن کسی نے کان نہ دھرے، حکومت جوکہ جہانگیر ترین جیسے سرمایہ داروں کے نرغے میں پھنسی ہے اس لیے بہری بنی رہی جبکہ اپوزیشن کو یہ غرض کہ وہ حکومتی نااہلی ثابت کرسکیں گے اس لیے ''ایک دھکا اور دو'' کے مصداق اس بحرانی کیفیت کے پیدا ہونے کا انتظار کرنے لگی، ''میری تعمیر میں اک صورت تھی خرابی کی'' کے مصداق یہ حقیقت ہے کہ PTI میں زیادہ تر لوگ ادھر ادھر سے لیے ہوے یا پھر موقع پرست ہیں اور عمران خان کی سب سے بڑی غلطی ہی یہ تھی کہ اس نے رہتی دنیا کے مسلمہ اصول کے خلاف چل دنیا کو حیران کردیا تھا کہ اپنے مشکل وقت کے اور دیرینہ ساتھیوں کو نظرانداز کرکے موقع پرستوں پر نہ صرف اعتماد کیا بلکہ انہیں اپنے قابل اعتماد دیرینہ و نظریاتی لوگوں پر ترجیح بھی دی تو اب کپتان کو بھگتنا بھی پڑے گا خیر کپتان نے تو اپنا بوریا بستر باندھ کر چلتے بننا ہے بھگتنا تو عوام نے ہی ہے، ڈاکٹر ابراہیم صاحب کے بقول ''جس طرح مشرف دور میں جہانگیر ترین نے گندم اور چینی کا مصنوعی بحران پیدا کرکے ملک و ملت کی ایسی تیسی کی تھی ایکبار پھر مصنوعی طور پر گندم کا بحران پیدا کرکے پسی ہوئی عوام کو مزید پیسا جارہا ہے'' اس میں کوئی دو رائے نہیں کہ عوام کو روایت کے مطابق امید کا چورن دیدیا جاتا ہے کہ دو 2020 خوشحالی کا سال ہوگا، دو مہینے میں شہد کی نہریں بہہ جائینگی، چھ ماہ میں معیشت مضبوط ہوجائیگی وغیرہ وغیرہ جبکہ عملی صورتحال کا یہ حال ہے کہ ''نہ ابتدا کی خبر ہے نہ انتہا معلوم'' کہتے کچھ ہیں اور ہوتا کچھ ہے، یہ تو سیدھا سیدھا عملی نفاق ہے اسی لیے نوبت یہ آن پہنچی کہ عوام یہ کہنے پہ مجبور ہوگئی ہے کہ خان صاحب لوٹی دولت کرپٹ مافیا سے نکلوانے کا نعرہ تھا نہ کہ عوام سے، مہنگائی و بدانتظامی کی صورتحال کی سب سے معمولی جھلک کراچی میں میر حسن نامی شخص کی خودسوزی ہے، تیونس میں ایک ریڑھی بان نے بدانتظامی و اقرباپروری سے تنگ آکر خود کو آگ لگائی تھی تو عوام کا سیلاب سڑکوں پر امڈ آیا تھا جو عرب اسپرنگ کا نقطہ آغاز بنا بیشک کچھ طاقتوں نے اس کا منفی استعمال کیا لیکن وہاں عوامی شعور اور غیرت پر شک نہیں کیا جاسکتا جو صرف ایک واقعہ پر سو کے سو فیصد حکومت کے خلاف اٹھ کھڑے ہوے لیکن ایک پاکستان ہے جہاں لوگ منفی پروپیگنڈوں کے لیے تو باہر نکل پڑتے ہیں لیکن حقیقی مسائل کے لیے نکلنے میں کوئی دلچسپی نہیں خیر اگر حقیقتاً دیکھا جائے تو کوئی نکالنے والا بھی تو نظر نہیں آتا اور اگر کوئی منظر عام پر آ ہی جاتا ہے تو اس میں ان صاحب کے ذاتی سیاسی، شخصی یا گروہی مفادات صاف جھلکتے ہیں۔ اس کے علاوہ موجودہ حکومت کا سب سے بڑا دعوہ احتساب کا تھا جس کا حال سب کے سامنے ہے اور اس مصرعے کا مصداق ہے ''آہ وہ تیرِ نیم کش جس کا نہ ہو کوئی ہدف'' اس سے پہلے کہ صورتحال خراب سے خراب تر ہو کپتان کو اپنے مشن و مقصد میں ناکامی کے اسباب و وجوہات کی اصل جڑ یعنی اپنی ٹیم کو از سر نو ترتیب دینے اور انتظامی امور کو سختی سے ٹھیک کرنے کی فوری ضرورت ہے اگر حکومت مزید کچھ وقت اور جہانگیر ترین جیسے سرمایہ داروں کے ہاتھوں یرغمال رہی تو کوئی بعید نہیں کپتان اور کپتان کی PTI جیتے جی ہی '' تھے '' ہوجائینگے۔ 	Politics Articles	آہ وہ تیرِ نیم کش جس کا نہ ہو کوئی ہدف
مین سٹریم میڈیا سمیت شوشل میڈیا اور عوامی سطح پر بوٹ کی خوب چرچا ہے۔اصولی طور پر تو ایسا نہیں ہونا چاہیے۔ اداروں مقننہ ،عدلیہ اور انتظامیہ کا احترام بہت ضروری ہے۔ریاست آئین سے وجود میں آتی ہے۔ریاست پر حکمرانی بھی آئین کی ہوتی ہے۔آئین سے ہٹ کر حکومت غیرآئینی اور قبضہ تصور ہوتاہے۔کسی بھی ریاست کےلئے آئین مقدس ترین دستاویز ہوتی ہے۔بوٹ کی عزت کے معاملہ پر آئین کا احترام نہیں کیا گیا اور نہ کیا جارہا ہے۔بنیادی وجوہات سیاسی ہیں ۔مقننہ کا حصہ بننے والی سیاسی جماعتوں کے اندر جمہوریت اور آئین کی پاسداری اورنظریات کا شدید فقدان ہے۔مقننہ کے ارکان جو آئین سازی کرتے ہیں ۔آئین بناتے ہیں وہی لوگ جب حصول اقتدار اور اقتدار بچانے کےلئے آئین کا احترام نہیں کرتے ہیں تو پھر آئین کی وقعت ختم ہو جاتی ہےاور طاقت ،فاشزم کو فروغ ملتا ہے۔وطن عزیز میں قیام پاکستان سے لیکر آج تک یہی پریکٹس ہوئی ہےکہ آئین کی حکمرانی اور عوامی طاقت کی بجائے سیاستدانوں نے محلاتی سازشوں کے ذریعے اقتدار کی راہ ہموار کی ہے۔محکمہ فوج کے جرنیلوں سے ساز باز کرتے رہے ہیں۔جس کے نتائج مارشل لاء کی صورت میں سامنے آتے رہے ہیںجس سے آئین بے توقیر ہو کر رہ گیا ہے۔ریاست کمزور ہوتی گئی ہے۔ملک کی معاشی صورتحال ابتر ہوئی ہے۔مہنگائی ،بے روزگار،غربت ،دہشت گردی ،عدم برداشت اور تشدد میںاضافہ ہوا ہے۔ریاست کھوکھلی ہو چکی ہے۔ اب یہ بات سرایت کر چکی ہے کہ اقتدار تک آئینی طریقے سے پہنچنا ممکن نہیں رہا ہے۔یہاں تک کہ مقننہ میں جانے کےلئے بھی عساکر کی حمایت و تعاون ضروری ہے بصورت دیگر ایم این اے بھی نہیں بنا جا سکتا ہے۔پیپلزپارٹی سمیت تمام جماعتوں میں اب یہ کلچر و سوچ موجود ہےکہ اقتدار کےلئے عساکر کی خوشنودی ضروری ہے۔حکمران جماعت نے اس سوچ اور رجحان پر مہرثبت کرکے اس امرکو مستند بنادیا ہے۔حکمران سیاسی جماعت کے وزیر فیصل واڈا کا ٹی وی پروگرام میں فوجی بوٹ کے ساتھ آنا اس بات کی بین تصدیق ہے کہ ملک میں سیاست نظریات اور آئین کے مطابق نہیں ہے۔ بوٹ کی اس طرح سے پذیرائی اور اخترام پہلا واقعہ نہیں ہے۔بقول شیخ رشید بڑے بڑے سیاستدان جی ایچ کیو کے گیٹ فور کی پیداوار ہیں ۔یہی وجہ ہے کہ آئین کی بجائے محکمہ فوج کو تقدس حاصل ہے۔اس تقدس کی دلیل میں کہا جاتا ہے کہ فوج قربانیاں دیتی ہے۔سرحدوں کی محافظ ہے۔فوجی جوان جانوں کے نذرانے دیتے ہیں ۔ناگہانی آفات میں فوج ہی کام آتی ہے ۔یعنی کہا جاتا ہے کہ فوج آئین سے بالا تر ہے اور مقننہ ،عدلیہ اور انتظامیہ سے سپریم ہے۔ بوٹ کی عزت سے اختلاف رکھنے والوں کا واضح موقف ہے کہ کسی بھی سرکاری ملازم اور بطور سرکاری محکمہ کو سیاست میں مداخلت سے باز رہنا چاہیے ۔بوٹ کی عزت اور مورال تبھی قائم و دائم رہ سکتا ہے جب تک وہ اپنے پیشہ وارانہ امور تک محدود رہے اور ملک پر حکمرانی کا خواب چھوڑ دے ۔سیاست میں مداخلت بطور سرکاری ملازم اٹھائے گئے حلف کی ورزی اور قانونی طور پر جرم ہے۔ سیاسی جماعتوں کو بھی اس امر پر درست راستہ اپنانے کی ضرورت ہے ۔اپنے ممبران کی سیاسی و جمہوری تربیت کریں ۔کرپٹ ،رسہ گیر ،بدمعاش اور بدعنوان عناصر کو پارٹی کا حصہ نہ بنائیں اور نہ انہیں پارٹی ٹکٹ دیکر اپنے امیدوار بنائیں ۔مقننہ میں دیانت دار اور سیاسی و جمہوری تربیت یافتہ لوگ ہوں گے تو ملک کی سمت درست ہو گی اور ملک ترقی کرے گا ۔بصورت دیگر حالات آج سے بھی زیادہ ابتر ہوں گے اور کوئی نئی پی ٹی آئی جنم لے گی ۔جس کے ارکان بوٹ لیکر پارلیمان میں آیا کریں گے۔ 	Politics Articles	بوٹ کی عزت کا معاملہ
16جنوری کو سلامتی کونسل میں مقبوضہ کشمیر کی کشیدہ ترین صورتحال پر 16اگست 2019کے بعد بند کمرے میں دوبارہ اجلاس ہوا ۔ یہ 1965کے بعد تیسرا جبکہ چھ ما ہ کے دوران دوسراموقع تھا ۔ مقبوضہ کشمیر میں مودی سرکار کی جانب سے کشمیری مسلمانوں کی نسل کشی کے لئے ایسے اقدامات کو نافذ کیا گیا جس کے بعد پاکستان و بھارت کشیدگی میں بے پناہ اضافہ ہوا ۔ چین بھی بھارتی غیر قانونی اقدامات کی زد میں آیا اور پاکستان نے چین کی مدد سے اقوام متحدہ کی ذیلی تنظیم سلامتی کونسل کا اجلاس بلانے کی درخواست دی ۔ بھارت نے سلامتی کونسل کا اجلاس روکنے کی سرتوڑ کوشش کی ، لیکن اسے ناکامی کا سامنا کرنا پڑا ۔ چین اور پاکستان نے مقبوضہ کشمیر میں بھارتی جارحیت و غیر قانونی اقدامات اور مسلم نسل کش سازشی منصوبوں پر توجہ عالمی برداری کی جانب مبذول کرائی ۔ تاہم عالمی طاقتوں کے فروعی مفادات کی وجہ سے گمان کیا گیا کہ بھارت کو امریکا ، فرانس کی حمایت حاصل ہے، اس لئے سلامتی کونسل بھارت کے خلاف اقوام متحدہ کے چارٹرڈ کے مطابق سست روئی سے کام لے رہا ہے ۔ پانچ مہینے بعد ایک بار سلامتی کونسل کا اجلاس چین کی درخواست پر طلب ہوا ۔ بند کمرے میں منعقد ہونے والا اجلاس اس لئے اہمیت کا حامل ہے کہ چھ مہینے کے دوران ایک بار اقوام متحدہ کے سامنے مقبوضہ کشمیر میں بھارتی جارحیت و نہتے کشمیریوں کے ساتھ ہونے والے اذیت ناک سلوک روا رکھنے اور انسانی حقوق کی بدترین پامالی پر دوبارہ جائزہ لیا گیا ۔ یہ بھارت کے خلاف پاکستان کی اہم ترین کامیابی ہے کہ پاکستان نے مقبوضہ کشمیر کے دیرینہ مسئلے کو حل کرانے کے لئے ایک با ر پھر اقوام عالم کے ضمیر کو بیدار کرنے کی کوشش کی کہ بھارتی بربریت کو لگام دینے کے لئے مودی سرکار کو مذاکرات کی میز پر لایا جائے ۔ واضح رہے کہ بھا رتی حکومت نے 5 اگست کو آرٹیکل 370 کو منسوخ کرنے کے فیصلے سے قبل اگست میں ہزاروں نیم فوجی دستوں کو جموں وکشمیر پہنچایا تھا۔مقبوضہ کشمیر میں بھارت کی طرف سے مسلط کر دہ فوجی محاصر ہ جاری رہنے کی وجہ سے وادی کشمیر ،جموں اور لداخ خطوں کے مسلم اکثریتی علاقوں میں نظام زندگی بدستور مفلوج رہا اور لوگ شدید مشکلات سے دوچارہیں۔ وادی کشمیر میں دفعہ 144کے تحت عائدسخت پابندیوں، بڑی تعداد میں بھارتی فوجیوں کی تعیناتی، پری پیڈ موبائل فون، ایس ایم ایس اور انٹرنیٹ سروسز بدستور معطل ہونے کے باعث لوگوں کو شدید مشکلات کا سامنا ہے اور وہ ایک دوسرے سے رابطہ بھی نہیں کرسکتے۔ عالمی ذرائع ابلاغ کے مطابق سلامتی کونسل میں مقبوضہ جموں وکشمیر کی صورت حال کا تفصیلی جائزہ لیا گیا۔بریفنگ کے بعد کونسل کے ممبران کے درمیان صورتحال پر تبادلہ خیال ہوا جس میں کونسل کے تمام 15 ممبران نے اس مباحثے میں حصہ لیا۔سلامتی کونسل کے کشمیر سے متعلق اجلاس کے بعد اقوام متحدہ میں چین کے مستقل مندوب زینگ جن نے میڈیا سے گفتگو کرتے ہوئے بتایا کہ کشمیرکی صورتحال پر سلامتی کونسل کی میٹنگ ہوئی جس میں مقبوضہ کشمیر کی زمینی صورتحال پر تبادلہ خیال کیا گیا۔چینی مندوب کا کہنا تھا کہ کشمیر ہمیشہ سے اقوام متحدہ کی سلامتی کونسل کے ایجنڈے میں شامل ہے،چین کا کشمیر کے معاملے پر موقف بالکل واضح ہے۔اقوام متحدہ میں روس کے مستقبل مندوب دمتری پولیانسکی نے سوشل میڈیا پر اپنے بیان کہا کہ سلامتی کونسل کے بند کمرہ اجلاس میں کشمیر کا معاملہ زیر بحث آیا ہے۔ روسی مندوب کا کہنا تھا کہ روس پاکستان اور بھارت کے تعلقات معمول پر لانے کا خواہاں ہے۔ ہم امید کرتے ہیں کہ شملہ معاہدے اور لاہور اعلامیہ کی بنیاد پر دو طرفہ کوششوں کے ذریعے دونوں ملکوں کیاختلافات دور ہوجائیں گے۔یہ اجلاس پاکستان کی درخواست پربلایا گیا تھا، وزیر خارجہ شاہ محمود قریشی نے گذشتہ برس دسمبر میں اقوام متحدہ کے سیکریٹری جنرل انتونیو گوتریس کو خط لکھ کرکشمیر کی صورتحال پر توجہ دلائی تھی۔اقوام متحدہ مداخلت کرے، تقریر سے کچھ نہ ہوا تو دنیا کو پتہ چل جائے گا کشمیر میں کیا ہو رہا ہے، بھامقبوضہ کشمیر میں دکانیں، کاروبار، تعلیمی مراکز بند ہیں اور لوگ گھروں میں محصور ہو کر رہ گئے ہیں۔ مقبوضہ وادی میں نام نہاد سرچ آپریشن کی آڑ میں مظلوم اور نہتے کشمیریوں کے قتل کا سلسلہ بھی جاری ہے۔ وادی میں خوف کے سائے برقرار ہیں جبکہ سری نگر کی جامع مسجد سمیت دیگر مساجد میں نماز جمعہ ادا نہیں کرنے دی جاگتی۔ قابض بھارتی فوج نے کشمیریوں کی زندگی اجیرن بنا دی ہے اور وادی میں حالات تاحال کشیدہ ہیں اور وادی کا دنیا سے تعلق تاحال منقطع ہے۔کشمیریوں کونماز جمعہ کی ادائیگی سے روکنے کے لیے، سری نگرمیں جامع مسجد کے اطراف کی سڑکیں سیل ہیں۔ کشمیری مذہبی شعائر سمیت انسانی حقوق سے محروم ہیں۔مقبوضہ کشمیر میں مین اسٹریم سیاسی جماعتوں سے وابستہ بیشتر لیڈران جن میں تین سابق وزرائے اعلیٰ ڈاکٹر فاروق عبداﷲ، عمر عبداﷲ اور محبوبہ مفتی بھی شامل ہیں، پانچ اگست سے مسلسل نظر بند ہیں۔حریت رہنما سید علی گیلانی، میر واعظ عمر فاروق، یاسین ملک، شبیر شاہ،سیدہ آسیہ اندرابی و دیگر بھی نظر بند ہیں یا جیلوں میں ہیں۔ مقبوضہ کشمیر کی سنگین صورتحال پر کئی ممالک نے رسمی طور پر بھارت کے غیر انسانی اقدامات پر اپنی تشویش کا اظہار ضرور کیا ، خاص طور پر امریکی سینیٹ اور بیشتر سینیٹرز نے خطے میں مقبوضہ کشمیر کے حل میں رکاؤٹ کا ذمے دار مودی سرکار کو قرار دیا ہے ۔ ملائیشیا کے وزیر اعظم مہاتیر محمد نے گزشتہ برس اکتوبر میں کہا تھا کہ بھارتی حکومت نے مسلم اکثریت کے علاقے جموں و کشمیر پر حملہ کر دیا ہے۔انہوں نے گزشتہ ماہ بھی ایک بیان میں کہا تھا کہ بھارتی حکومت کے شہریت سے متعلق نئے قانون سے ملک میں بدامنی کی فضا پیدا ہوئی ہے اور یہ اقدام بھارت کے سیکولر تشخص کی نفی کرتا ہے۔ وزیر اعظم مہاتیر محمد نے مقبوضہ کشمیر کے مسلمانوں کے ساتھ اظہار یک جہتی کے طور پر بھارت کی جانب سے پام آئل کا بائیکاٹ کرنے کے باوجود موقف پر قائم رہنے کی بہترین اور قابل تقلید مثال پیش کی ۔ بھارت ، ملائیشیا سے پام آئل کا سب سے بڑا خریدار ہے ۔ بھارت پام آئل درآمد کرنے والا دنیا کا سب سے بڑا ملک ہے اور وہ ملائیشیا اور انڈونیشیا سے سالانہ 90 لاکھ ٹن پام آئل درآمد کرتا ہے۔اعداد و شمار کے مطابق بھارت نے 2019 کے دوران ملائیشیا سے 44 لاکھ ٹن پام آئل درآمد کیا تھا۔ لیکن مودی سرکار کے دباؤ کے سبب بھارتی درآمدکنندگان مہنگے داموں انڈونیشیا سے دس ڈالر فی ٹن مہنگے داموں پام آئل خریدنے پر مجبور ہیں۔ مودی سرکار نے ملائیشیا پر دباؤ ڈالا کہ وہ مقبوضہ کشمیر میں بھارتی جارحیت پر اپنا اصولی موقف واپس لے تو پام آئل کی خریداری شروع کردی جائے گی ، لیکن مقبوضہ کشمیر پر ملائیشیا نے موقف پر پُر عزم رہ کرثابت کیا ہے کہ تمام مسلم اکثریتی ممالک کے لئے ایک نمایاں مثال ہے کہ مسلم امہ کو پہنچنے والی تکلیف پر اگر کسی بھی مفادات کے تحت زیادہ کچھ نہیں کرسکتے، تو ایسا ضرور کیا جاسکتا ہے کہ تھوڑا مالی نقصان برداشت کرکے کشمیریوں مسلمانوں کے ساتھ ہونے والے ظلم پر بھارت کو راہ راست پرلایا جاسکتا ہے ۔ کشمیر ی عوام مغربی ممالک اور امریکی ریاستوں میں مقبوضہ کشمیر کی سنگین صورتحال پر احتجاجی مظاہروں سے توجہ مبذول کراچکے ہیں ۔ پاکستان نے بھی تمام تر صورتحال میں انتہائی تحمل و بردباری کا مظاہرہ کرتے ہوئے اقوام عالم کو واضح پیغام دیا کہ بھارت لائن آف کنٹرول پر جس قسم کے اقدامات کررہا ہے اور عالمی قوانین کی دھجیاں اڑا رہا ہے، ا س سے خطے میں جنگ کے ہیبت ناک خطرات منڈلاتے رہیں گے ۔ کشمیری عوام کو حکمت عملی سے لائن آف کنٹرول کراس کرنے سے روکنے کی کوشش جا رہی ہے تاکہ مودی سرکار کو ایسا کوئی موقع نہ مل سکے جس میں وہ پاکستان پر جھوٹے الزامات لگا کر مقبوضہ کشمیر سے دنیا کی توجہ ہٹاسکے ۔اس سے قبل چند یورپی انتہا پسندجماعتوں کے نمائندوں کو مودی سرکار نے چند گھنٹوں کے لئے قابض فوجی مراکز کا دورہ کرواکر دنیا کی آنکھ میں دھول جھونکنے کی کوشش کی تھی جو بُری طرح ناکام ہوئی ۔ تمام حریت پسند رہنماؤں ، تنظیموں اور بھارت اپوزیشن جماعتوں نے بھی بھونڈی کوشش کو مسترد کرتے ہوئے مقبوضہ کشمیر میں غیر جانبدار انسانی حقوق کی تنظیم کے نمائندوں کو جانے کا مطالبہ کیا ، جس پر بھارت نے عالمی غیر جانب دار اداروں کی کسی بھی مطالبے و تجویز کو ماننے سے انکار کردیا ۔ سلامتی کونسل کے اجلاس اہمیت کا حامل رہا اور بھارت کے اس موقف کو دوبارہ رد کیا گیا ہے کہ مقبوضہ کشمیر بھارت کا داخلی معاملہ ہے ۔تاہم سلامتی کونسل کے اراکین ممالک کی جانب سے انسانی المیے پر عملی اقدامات نہ کئے جانا،مسلم امہ اور مسلم اکثریتی ممالک میں تشویش کا سبب بن رہا ہے کہ اگر یہ سب کسی مسلم ملک میں غیر مسلموں کے ساتھ ہوتا تو اب تک اُس ملک پر چڑھائی کرکے پابندیاں بھی عائد کردی جاتی اور راست اقدام اٹھایا جاتا ۔	Politics Articles	سلامتی کونسل بھارتی جارحیت کی گونج !
میرے ایک دوست میرے ساتھ بیٹھے تھے۔ میں نے کہا، برادرم ، آپ کو پتہ ہے کہ عمران خان کو لوگوں نے تبدیلی کی ایک عظیم علامت سمجھ کر ووٹ دئیے تھے۔ آپ کیا سمجھتے ہیں کیا تبدیلی آئی۔ کہنے لگے عظیم تبدیلیاں آئی ہیں کوئی ایک ہو تو کہوں ۔ ہر روز جہاں جاؤ کسی نہ کسی تبدیلی کا سامنا ہے۔ آج صبح میں نے پکانے کا تیل خریدا تو کمال تبدیلی دکھائی دی۔ جس دن عمران خان حکمران بنے یہ تیل ایک سو ساٹھ (160) روپے کلو تھا۔ آج ڈیڑھ سال بعد دو سو چالیس (240)روپے ملا ہے۔ میں تو سوچتا ہو کہ اگر تبدیلی کی یہی رفتار رہی تو اگلے چند ماہ بعد ہم پنشن زدہ بوڑھے لوگ شکل ہی سے قحط زدہ نظر آئیں گیکیونکہ پنشن میں اضافے کی کوئی صورت نظر نہیں آتی ۔مجھے ان کا یہ نقطہ نظر کچھ اچھا نہیں لگا۔میں نے انہیں بتایا کہ وزیر اعظم کے مشیر کہتے ہیں کہ لوگوں میں صبر ہی نہیں۔ جواب ملا، لا محدود وسائل کے مالک ایسا ہی کہتے ہیں۔ قیادت کا قحط الرجال ہے لوگوں کو کوئی متبادل نظر نہیں آ رہا۔ لیکن کب تک ۔ لوگ تنگ آ کر سڑکوں کا رخ کرنے والے ہیں۔ ورنہ سارا صبر اب تک سڑکوں پر امڈ آتا۔ میرے جیسے سارے سفید پوش لوگ معیشت کے علاوہ سوچتے ہی نہیں۔ان کا مسئلہ ہی مہنگائی ہے ۔یتیم خانے اور لنگر تو تبدیلی کے مظہر نہیں ہوتے۔ حکمرانوں کی بتائی ہوئی اس ملک میں ہونے والی عظیم تبدیلیوں پر معاشی حالات کے مارے لوگ نظر ڈالتے ہی نہیں۔ میں نے دوبارہ سمجھایا کہ ناراض ہونے کی ضرورت نہیں ، وزیر اعظم بتا چکے ہیں کہ سکوں چائیے تو اس کے لئے بہترین جگہ قبرستان ہے جس کا مطلب ہے کہ آپ کو جلدی ہے تو خود کشی کر لیں یا پھر حالات کے ہاتھوں مرنے کے لئے اپنی موت کا انتظار کریں۔ یہ عظیم نسخہ کتنی زبردست اور شاندار تبدیلی ہے کہ جس سے انکار ممکن ہی نہیں۔ فوج اس ملک کا ایک عظیم ادارہ ہے۔ جس کا نظم اور عزم ہمیشہ مثالی رہا ہے۔ فوج اپنے فیصلے خود کرتی رہی ہے اور کبھی کسی کی محتاج نہیں رہی۔ فوج اپنا سربراہ بھی خود منتخب کرتی رہی ہے۔ جس طرح ہر نالائق اور سست کو گلا ہوتا ہے کہ ایک متحرک اور زیرک شخص اس کو ہاتھ دکھا دیتا ہے اسی طرح ہمارے کمزور سیاستدانوں کو ہمیشہ گلا رہا ہے کہ فوج سیاست میں مداخلت کرتی ہے۔یہ پہلا موقع ہے کہ سیاست نے فوجی نظم کو مات دے دی ہے۔ اس دفعہ فوج کے سربراہ کا انتخاب خالص سیاسی بنیادوں پر ہونے کا دعویٰ کیا جا سکتا ہے ۔جناب باجوہ کو اب پارلیمان نے منتخب کیا ہے۔اس لئے وہ پاکستان کے پہلے جمہوری آرمی چیف ہیں۔ کتنی بڑی تبدیلی ہے۔کون انکار کر سکتا ہے۔پہلے فوجی سیاست میں مداخلت کرتے تھے اب سیاست نے فوج کا رخ کر لیا ہے۔ویسے میرا ایمان ہے کہ جب آپ کسی شخص کو مضبوط کرنے کی کوشش کرتے ہیں تو وہ شخص تو یقیناً مضبوط ہو جاتا ہے مگر ادارے کمزور ہوجاتے ہیں۔ بہر حال فیصلہ کرنے والوں کا فیصلہ ہے میں تو اتنا جانتا ہوں کہ فوج مضبوط ہے تو قوم مضبوط ہے کیونکہ مضبوط فوج ہی کسی ملک کی سلامتی کی ضامن ہوتی ہے۔ ایک استاد کی حیثیت سے میری نظر تعلیمی اداروں پر ہمیشہ ہوتی ہے میں محسوس کرتا ہوں کہ یونیورسٹیوں میں بھی عظیم تبدیلیاں آئی ہیں، ایسی تبدیلیاں جو صرف تحریک انصاف کے ہونہا روں کے علاوہ کوئی سوچ بھی نہیں سکتا۔راولپنڈی میں ایک خواتین یونیورسٹی ہے۔ وہاں بہت سی نامور خواتین وائس چانسلر رہی ہیں۔خواتین تعلیمی اداروں میں خواتین کے تھوڑے الگ مسائل ہوتے ہیں۔ خواتین لمبی چھٹیاں لیتی ہیں ۔ اتنی لمبی کہ پورا سیمسٹر ان کی صورت نظر نہیں آتی۔ خصوصاً بچے کی پیدائش کے دنوں میں چار چھ ماہ کی چھٹی تو عام سی بات ہے۔ تحریک انصاف کے ارسطو ہر چیز کا حل ڈھونڈھ لیتے ہیں سوائے معیشت کے۔ معیشت ان کا سر درد نہیں ۔ سب کے پاس کھلی دولت ہے ، معیشت کا وہ سوچیں جنہیں معاشی مسائل کا سامنا ہے۔عورتوں کی لمبی چھٹیوں کے سد باب کے لئے حکومت نے عام پی ایچ ڈی کی بجائے ایک میڈیکل ڈاکٹر کو وائس چانسلرتعینات کر دیا ہے۔ مجھے امید ہے کہ وائس چانسلر صاحبہ اپنے کمرے میں تین چار بستر لگا لیں گی ۔ یہ بستر زچہ بچہ کی خدمت کی علامت ہوں گے۔ اب چھٹی بند۔ اب وہیں پر علاج ، آبادی میں اضافہ بھی ہو گا ا ور کلاسوں کا حرج بھی نہیں ہو گا۔ایسی تبدیلی صرف تحریک انصاف کا ہی وصف ہو سکتا ہے کسی دوسرے کا نہیں۔ کچھ یونیورسٹیاں مخصوص علوم کے لئے ہوتی ہیں اور وہاں تعیناتی انہی مضامین سے وابستہ لوگوں کی ہوتی ہے۔ میڈیکل کی تعلیم کے لئے انجینئر یا ریاضی دان نہیں لگایا جا سکتا۔ انجینئرنگ کی تعلیم کے لئے ڈاکٹر کی تعیناتی نہیں ہوتی۔ مگر تجربہ کرنے میں کوئی حرج نہیں۔لاہور میں ایک ایجوکیشن یونیورسٹی ہے ۔ اس یونیورسٹی کا مقصد ایجوکیشن کے مضمون کا فروغ ہے تاکہ ملک کے لئے بہتر اساتذہ تیار کئے جائیں۔ اس یونیورسٹی کی وائس چانسلر شپ پر پہلا حق ایجوکیشن کے کسی پی ایچ ڈی کا ہے مگر ایجوکیشن والوں کو نظر انداز کرکے کسی عام مضمون والے کو وہاں تعینات کر دیا جاتا ہے جو کسی حد تک غنیمت تھا۔ مگر اس حکومت نے ایک نئی سوچ کو پروان چڑھایا ہے کہ وہاں ایک وٹرنڑی ڈاکٹر کو وائس چانسلر لگا دیا ہے ۔ وٹرنڑی ڈاکٹروں کا کمال ہوتا ہے کہ وہ کسی جانور جیسے گائے بھینس یا مرغی کی دو مختلف نسلوں کے ملاپ سے ایک ہائی برڈ نسل تیار کر لیتے ہیں۔ ہائی برڈ گائے عام گائے سے زیادہ صحت مند اور بہتر گوشت والی ہوتی ہے، دودھ بھی زیادہ دیتی ہے۔ ہائی برڈ مرغی میں گوشت بھی زیادہ ہوتا اور انڈے بھی زیادہ دیتی ہے۔ امید ہے وٹرنڑی ڈاکٹر کے وائس چانسلر تعینات ہونے کے بعد ایجو کیشن یونیورسٹی ہائی برڈ ٹیچر کی ایک نئی نسل تیار کرے گی جو بہتر استاد بھی ہوں گے اور بہتر مرغ باز بھی کہ ہمارے محبوب وزیر اعظم کے مشن مرغ بازی کو فروغ حاصل ہو۔ میری دعا ہے کہ اس حکومت کو ایسے سقراط، افلاطون اور ارسطو میسر آتے رہیں تا کہ لوگوں کوتبدیلی محسوس ہی نہیں کھٹکتی نظر آئے۔ 	Politics Articles	کمال کھٹکتی تبدیلیاں
ہم اچھے الفاظ اچھی طرزفکر کی بدولت دنیا پر بلاشبہ گہرے نقوش چھوڑتے آئے ہیں اس حقیقت اور تاریخ سے کوئی انکار نہیں کرسکتا ہے کہ ہم اب اس تہذیب کے دائرے سے باہر آتے جارہے ہیں بزرگوں سے یہ سنتے آرہے ہیں کہ تہذیب سکھاتی ہے جینے کا سلیقہ تعلیم سے جاہل کی جہالت نہیں جاتی تربیتی اور فکری نشست ختم ہونے سے ایک فائدہ تو ہوا کہ اب ہم بے لگام ۔بے تکا۔ویژن سے عاری انداز کی چیخ وپکار کرسکتے ہیں اب دلیل اور دلائل کی پریشانیوں سے آزاد بلکہ مادر پدر آزاد ہم چار پیسے بنانے کے لیئے ذور ذورسے الٹا سیدھا بول سکتے ہیں بیٹھانے والے بھی ماشاء اﷲ اور بیٹھنے والے بھی سبحان اﷲ دونوں طرف کی کیا بات کریں دونوں ہی آزاد کہتے ہیں خود کو لیکن ان دیکھی قید سب کو نظر آرہی ہوتی ہے بے بسی کی انتہا اپنے عروج پرہوتی ہے راقم الحروف سے پوچھا گیا کہ صحافت آزاد ہوتی ہے یا نہیں ؟ میں نے جواب دیا بالکل صحافت آزاد ہوتی ہے لیکن صحافی ـ(قید) ہوتاہے پاکستانی سیاست میں اخلاقیات کا شدید فقدان اب کوئی نئی بات نہیں رہی ہے عجب سیاست کے بدنما رنگ پاکستانی سیاست میں نہ ہو ایسا ممکن نہیں ہے اس بازارسیاست جس انداز میں اخلاقیات کی کو کم قیمت فروخت کیا جارہا ہے وہ ہماری سیاست کے لیئے لمحہ فکریہ ہے نئی نسل کے مستقبل کو پہلے ہی درست سمت پتا نہیں چل رہی ہے اور پھر ٹاک شو میں سیاسی جماعتوں کے رہنما اس کی طرح حرکتیں کریں گے تو پاکستانی سیاست میں اخلاقیات کے فقدان کے ساتھ جوتا چھپائی نہیں جوتا دکھائی دے گا تحریک انصاف کے رہنما فیصل واڈانے ایسی کونسی حرکت کردی جس پر اتنا بھاؤ کھایا جارہا ہے ٹاک شو میں جوتا دکھانے پر غصے میں بالکل نہیں آنا چاہیئے جب ہم مہنگائی پر خاموش ہیں بیروزگاری پرخاموش ہیں لوڈشیڈنگ پرخاموش ہیں تو پھر جوتا چھپائی نہیں جوتا دکھائی دے گا ،جب ٹماٹر 200روپ کلو فروخت ہو گا آٹا 60روپے کا دس کلو ،ہوگا تو پھر جوتا چھپائی نہیں جوتا دکھائی دے گا فیصل واڈا نے ایسا کیا کردیا جس پر تنقید کی جارہی پاکستان میں حقیقی تبدیلی ہربار مصنوعی تبدیلیوں کے ساتھ مختلف اشکال میں آتی رہی اور قوم یہ سمجھتی رہی کہ یہ جانے والی تبدیلی کے بعد آنے والی نئی تبدیلی شاید اب حقیقی اور استحکامی ہوگی ٹکروں میں بٹی منقسم قوم مختلف سیاسی خانقاہوں فیض مصنوعی حاصل کرتی رہی جس میں سے اشرافیہ پر مشتمل قوم بنیادی حقوق سے محروم قوم کو احساس محرومی میں مبتلا کرتی رہی سونے پہ سہاگہ اس قوم میں سب سے پہلے جو چیز ختم ہوئی وہ حق اور بھیک میں تمیز تھی اس پر بھی اگر کچھ ہے تو جوتا چھپائی نہیں جوتا دکھائی ہے دور قدیم سے دور جدید تک یہ سنتے آئے کہ ایک بہترین ریاست وہ ہوتی ہے جو اپنی عوام کوبنیادی حقوق انکے صبرختم ہونے سے پہلے دیتی ہے لیکن کئی برس یہ دیکھنا نصیب نہ ہوا قوم میں حق لینے اور بھیک کا یہ فرق ختم ہونے سے یہ شعور ختم ہوا کہ اپنے بنیادی حقوق کے لیئے ہم دست سوالی بنکر کھبی اس در پر اور کھبی کسی در پر جاتے رہے ہمارے تمام ارباب اختیار ہر لمحے گزرتے اپنی نسلوں کی بقا کو محفوظ مالی مقامات پر لے جاتے رہے اور یہ قوم غربت وافلاس قرضوں میں ڈوبی ہوئی اس اشرافیہ کو مضبوط کرتی رہی جو قوم کو آئی ایم ایف ،چین ،سعودی عرب، امریکہ کے پاس گروی رکھواتے رہے اور پھر یہ المیہ کہ جوتا چھپائی نہیں جوتا دکھائی ہی ہے قوم کی فلاح وبہود پر بات کرنے والے قوم کے ٹیکس پر خود کو اور اپنے اہل خانہ کو پالتے رہے اور قوم بنیادی سہولیات کو ترستی رہی اشرافیہ اور سطع غربت کے نیچے حضرات سب کے الگ الگ نظریات ہیں دونوں کے نظریات میں یکساں تالا بندی ہے لیکن یہاں کسی ایک کو کچھ سہولیات ہیں تو دوسرے کو احساس محرومی میں مبتلا رکھنا ضروری ہے دلچسپ امر یہ ہے کہ پاکستان میں سیاسی نظریات کو کسی کے تابع رکھنا ضروری ہوتا ہے یا تو تابع رکھو یا پھر بھاری قیمت فروخت کردو اور نظریات برائے فروخت کا کاروبار ہمارے ملک سے بہتر کہیں نہیں ہوسکتا ہے پاکستان میں نظریات کی منظرکشی کی جائے تو مصنوعی ،جبر سے مزین ، خوشامدی نطریات آپکو ہر مارکیٹ میں فروخت ہوئے ملے گیاس پر اگر آپکو یہ صلہ مل رہا ہے کہ بدلتے نظریات کی بدولت کچھ حاصل ہورہا لیکن اس کے بعد تو آخر میں ایک ہی چیز جوتا چھپائی نہیں جوتا دکھائی ہے کہتے ہیں کہ جس چیز کے بارے میں کسی کو معلوم نہیں ہو وہ بتائی جاتی ہے لیکن شاید یہ بات بتانے والے کو ہی نہیں پتا تھی خیر پاکستان میں اخلاقیات کا جنازہ کوئی پہلی بار نہیں نکلا ہے جو صرف ہم کو جوتا چھپائی نہیں بلکہ جوتا دکھائی دے رہا ہے 	Politics Articles	تہذیب تعلیم سے غیر مزین ہماری سیاست کے جوتا چھپائی جوتا دکھائی رنگ
جے این یو پر دہشت گردانہ حملے کے بعد بنگلادیش ، افغانستان اور پاکستان سے آکر بسنے والے غیر مسلم پناہ گزینوں کے علاوہ ہرکوئی سوچ رہا ہے کہ اگلا نمبر کس کا ہے؟ یوگی اور شاہ اب کس سے انتقام لینے کا منصوبہ بنا رہے ہیں؟ اس زعفرانی دہشت گردی کا اگر ۲۶ نومبر ۲۰۰۸؁ کو ممبئیحملے کے تناظر میں دیکھا جائے تو یہ حیرت انگیزانکشاف ہوتا ہے کہ جےاین یو معاملے سے ٹھیک ایک ماہ قبل ۵ دسمبر ۲۰۱۹؁ کو وزیر اعظم مودی نے یروشلم میں رہنے والے موشے ہولزبرگ کو ۱۱ سال بعد یاد کیا۔ انہوں نے اس کے زندہ رہنے کو معجزہ قرار دیتے ہوئے بپتسما کے موقع پر مبارکباد کا پیغام بھیجا ۔ اس سے اندازہ لگایا جاسکتا ہے کہ وہ مظلوم پردیسی نوجوان کے تئیں کس قدر حساس ہیں لیکن انہیں معلوم ہونا چاہیے کہ ہندو رکشا دل کے جان لیوا حملے سے یونین کی صدر آئشی گھوش کا زندہ بچ جانا بھی کوئی معمولی چمتکار نہیں ہے۔ سرکار کی ناک کے نیچے نقاب پوش غنڈوں کےحملے میں ۴۰ طلباء زخمی ہوگئے لیکن غیروں کے غم میں تڑپنے والے مودی جی کا دل نہیں پسیجتا۔ ان کو زبان سے ہمدردی کا ایک لفظ نہیں نکلا ۔ یہ حسنِ اتفاق ہے کہ ۱۱ سال قبل ممبئی بم دھماکے کے تین بعد دہلی کے انتخابات ہونے تھے اور جے این یو حملے کے وقت بھی دہلی الیکشن کا بگل بج چکا ہے۔ اس وقت چونکہ دہلی سے بی جے پی کے رہنما ممبئی آنے کے کترا رہے تھے اس لیے گوپی ناتھ منڈے نے گجرات کے وزیراعلیٰ نریندر مودی کو دعوت دی اور وہ دوڑے چلے آئے ۔ ممبئی میں ہیمنت کرکرے کے گھر پھر ہمدردی جتانے کے لیے بن بلائے جانے والے اور بے نیل و مرام لوٹنے والے نریندر مودی فی الحال اپنے شاہی محل سے نکل کر طلباء کی عیادت کے لیے ایمس کیوں نہیں جاتے؟ وزیر اعظم بننے کے بعد کیا انہوں نے اپنے پیر میں مہندی لگا رکھی ہے جو شرم آتی ہے۔ ممبئی حملے کے فوراً بعدمودی جی نے اس حملے کو روکنے میں ناکامی کے لیے منموہن سنگھ سرکار کو آڑے ہاتھوں لیا تھا ۔ اب اگر جے این یو پر ہونے والے حملے کے بعد راہل گاندھی مودی سرکار کی فسطائیت کو ذمہ دار ٹھہرائیں تو کیا غلط ہے؟ بی جے پی نے اس وقت یہ اعلان کیا تھا اس آزمائش کی گھڑی میں وہ حکومت کے شانہ بشانہ کھڑی ہے لیکن اس پر ثابت قدم نہیں رہ سکی۔ مودی جب ممبئی میں مرکزی حکومت پر حملہ بول رہے تھے تو اسی دن اخبارات میںبی جے پی کے اشتہار میں لکھا تھا ’’اپنی مرضی کے مطابق خوفناک دہشت گردانہ حملہ ۔ کمزور اور نااہل حکومت اس کو روکنے میں ناکام ۔ دہشت کا مقابلہ کرنے کے لیے بی جے پی کو ووٹ دو۔ ممبئی حملے کے لیے مرکزی حکومت ذمہ دار ٹھہراکر کمزور اور نااہل قرار دینے والی بی جے پی کو دہلی میں اپنی کمزوری اور نااہلی بھی قبول کرلینی چاہیے۔ ممبئی کے دہشت گردانہ حملے کی طرح ۱۶دسمبر۲۰۱۲؁ کوراجدھانی دہلی میںنربھیا کی عصمت درینے بھی ملک کو ہلا کر رکھ دیا تھا ۔ اس سانحہ کا بھی مودی جی بھرپور سیاسی فائدہ اٹھایا۔ وزیراعظم کی کرسی کے امیدوارنریندر مودی نے دسمبر۲۰۱۳؁ میں کہا تھا کہ نربھیا سانحہ کو ایک سال بیت گیا لیکن اس کے لیے کچھ نہیں ہوا ۔ اس کے بعد انہوں نے سوال کیا تھا کہ ’’ یہ نیچ راج نیتی (گھٹیا سیاست ) ہےَ یا نہیں ہے؟‘‘۔ قومی انتخاب میں کامیابی کے ۸ ماہ بعد دہلی انتخاب کی مہم کے دوران وزیراعظم نے نربھیا کے والدین سے ملاقات کے بعد رائے دہندگان سے کہا ووٹ ڈالتے وقت نربھیا کو یاد کریں ۔ سوال یہ ہے کہ کیاوہ گھٹیا سیاست نہیں تھی کہ اقتدار پر فائز ہونے کےبعدبھی وزیراعظم عوام سے نربھیا کے نام پر ووٹ مانگ رہا تھا؟ اور اب ۲۶ جنوری کو دوبارہ نربھیا کی عصمت دری کرنے والے درندوں کو پھانسی دے کر ان کے نام پر پھر سے ووٹ مانگنے کی تیاری چل رہی ہے۔ دیکھنا یہ ہے کہ اب شاہ اور مودی کس کے نام پر دہلی کے رائے دہندگان سے ووٹ مانگیں گے اور وہ انہیں ووٹ دیں گے یا چوٹ دیں گے۔ جے این یو میں بہیمانہ حملے کے بعد مودی جی کا ٹوئٹر اس لیےگونگا ہوگیاکیونکہ جے این یو میں پلنے والے اشتراکی جمہوری طریقہ پر ان کو اقتدار سے بے دخل کرنا چاہتے ہیں لیکن اگر یہ جرم ہے اس کا ارتکاب خود مودی کرچکے ہیں ۔ وہ بھی تو منموہن کو کرسی سے ہٹا کر اس پر بیٹھے ہیں۔ ان کے نائب شاہ جی جے این یو کے طلباء کو ٹکڑے ٹکڑے گینگ قرار دے کر کو سبق سکھانے کے لیے زعفرانی غنڈے چھوڑ دیتے ہیں لیکن مودی جی کو یاد رکھنا چاہیے کہ ان کی وزارت میں شامل وزیر خزانہ نرملا سیتا رامن اور وزیر خارجہ جئے شنکر بھی اسی یونیورسٹی کے پروردہ ہیں ۔ مودی اور شاہ کے عتاب سے خوفزدہ مذکورہ بالا وزراء ٹوئٹر پر اپنے مادرِ علمی کی حالت زار پر خون کے آنسو توبہا تے ہیں لیکن کیمپس میں جاکر طلباء کے سر پر دست شفقت رکھنے کی یااسپتال میں عیادت کے لیے جانے کی جرأت نہیں دکھا پاتے ۔ ملک کے اندر طاقتور وزراء کی اگر یہ حالت ہے تو عوام کی کیفیت کا اندازہ لگانا مشکل نہیں ہے۔ جے این یو پر دہشت گردانہ حملے کے بعد دہلی کا سنگھاسن ڈول رہا ہے اور اس میں شک شبہ کی کوئی بات نہیں کہ جے این یو کی یہ آگ اگر ملک کے تمام دانشگاہوں تک پہنچ گئی تو وہ ظالم اقتدار کو خاکسترکردے گی ۔ ملک بھر کے نوجوانوں کا تیور دیکھ کر سر اسرارلحق مجاز کا یہ شعر یاد آتا ہے ؎ تو انقلاب کی آمد کا انتظار نہ کر جو ہوسکے تو ابھی انقلاب پیدا کر 	Politics Articles	غیروں پہ کرم اپنوں پہ ستم ، اے مودی و شاہ یہ ظلم نہ کر
عرب دنیا میں سب سے طویل عرصے تک حکمرانی کرنے والے سلطان قابوس بن سعیدبن فیصل 79بس کی عمر میں جمعہ کے روز انتقال کرگئے۔ سلطان قابوس اپنے والد سید بن تیمور کو سنہ 1970ء میں برطانوی تعاون سے بغیر کسی خونخوار بغاوت کے معزول کردیا تھا۔ سلطان قابوس غیر شادی شدہ تھے ان کا کوئی وارث یا نامزد جانشین نہیں تھا۔سلطنت کے بنیادی قانون کے مطابق شاہی خاندان کی کونسل جس میں تقریباً50مردارکان شامل ہیں تخت خالی ہونے کے تین دن کے اندر نیا سطان منتخب کرتے ہیں۔انکے تین چچا زاد بھائی جو سلطنت کے اہم دعویدار بتائے جاتے ہیں۔جن میں وزیر ثقافت ہیثم بن طارق السید، نائب وزیر اعظم اسعد بن طارق السید اور عمان بحریہ کے سابقہ کمانڈر جو شاہی مشیر تھے شہاب بن طارق السید شامل ہیں۔ سلطنت آف عمان کے نئے سلطان کی حیثیت سے ہیثم بن طارق بن تیمور آل سعید نے اقتدار سنبھال لیا ہے ۔ سلطان قابوس ہندوستان کے بہت اچھے دوست رہے۔ عمان کے بیشتر سرکاری پراجکٹس ہندوستانی انجینئرس اور ماہرین نے مکمل کئے۔ دیکھنا ہے کہ نئے حکمراں کا رویہ کیا ہوگا۔ پاکستانی وزیر خارجہ محمود قریشی امریکی دورے پر پاکستانی وزیر خارجہ شاہ محمود قریشی خطے میں امن و سلامتی کے استحکام کے لئے سفارتی کوششوں کے سلسلہ میں آج چہارشنبہ کو امریکہ کے لئے روانہ ہوئے۔شاہ محمود قریشی 12؍ جنوری کو ایران میں وزیر خارجہ جواد ظریف سے اور13؍ جنوری کوسعودی عرب میں وزیر خارجہ شہزادہ فیصل بن فرحان سے خطے کے حالات پر تبادلہ خیال کیلئے ملاقات کی ۔دونوں ممالک کی اعلیٰ قیادت سے ملاقات کے بعد امریکہ کے تین روزہ دورے پر روانہ ہوئے ہیں وہ امریکہ میں انکے ہم منصب مائیک پومپیو سے ملاقات کریں گے۔سہ روزہ دورے کے موقع امریکی قومی سلامتی کے مشیر رابرٹ برائن و دیگر اعلیٰ حکومتی عہدیداروں کے علاوہ اقوام متحدہ کے سیکریٹری جنرل سے بھی ملاقات کریں گے۔ پاکستانی فوج کے ترجمان آصف غفور کی جگہ بابر افتخار کا تقرر سرکاری ملازمین چاہے کسی بھی شعبہ ملازمت سے تعلق رکھتے ہوں۔ انکا تبادلہ دوسری جگہ اسی عہدہ پر کردیا جاتا ہے یا انہیں ترقی کے ساتھ دوسرے مقام پر تعینات کیا جاتا ہے ۔ پاکستانی فوج میں بھی اعلیٰ عہدوں پر تقرریاں اور تبادلے کئے گئے ہیں۔ میجرجنرل آصف غفور کو ڈی جی آئی ایس پی آر سے ترقی دے کر 40ڈیژن اوکاڑہ کا جنرل کمانڈنگ آفیسر تعینات کیا گیا ہے۔ میجنر جنرل آصف غفور جو پاکستانی فوج کے ترجمان رہے ہیں گذشتہ چند ماہ کے دوران ذرائع ابلاغ میں چاہے رہے ، چاہے وہ ہند۔پاک کے درمیان کشیدہ صورتحال ہو یا پاکستان کے بعض متنازعہ حالات۔ ان کی جگہ میجر جنرل بابر افتخار کو ڈی جی آئی ایس پی آر بنایا گیا ہے۔ میجر جنرل آصف غفور 2016میں پاکستانی فوج کے ترجمان مقرر ہوئے ،انہوں نے تین سال ایک ماہ تک اس عہدہ پر فرائض انجام دیئے ۔ اسی طرح میجر جنرل اظہر وقاص کو ملٹری انٹیلی جینس کا ڈائرکٹر تعینات کیا گیا ہے۔ افغان طالبان کا امریکی دستوں پردس روزہ جنگ بندی کا اعلان افغان طالبان کا امریکی دستوں پر حملوں کے حوالے سے دس روزہ جنگ بندی پر آمادہ ہوگئے ہیں۔ ذرائع ابلاغ کے مطابق طالبان کا کہنا ہیکہ اگر دوحہ میں امریکہ کے ساتھ مذاکرات میں کامیابی ہوتی ہے تو وہ آئندہ کابل حکومت کے ساتھ مذاکرات کیلئے بھی تیار ہونگے۔ طالبان کے ترجمان سہیل شاہین نے آج اپنی ایک ٹوئٹ میں کہا کہ امریکہ کے ساتھ دوحہ میں مذاکراتی رابطے تعمیری ہیں، جو ابھی چند روز تک جاری رہیں گے۔ شہزادی ہیفاء یونیسکو میں سعودی عرب کی مستقل مندوب شہزادی ہیفا بنت عبدالعزیز آل مقرن نائب وزیر برائے پائیدار ترقی اور جی 20کے امور کی اسسٹنٹ کو اقوام متحدہ کی تعلیمی، سائنسی، اور ثقافتی تنظیم (یونیسکو) میں سعودی عرب کی مستقل مندوب کی حیثیت سے مقرر کرلیا گیا ہے۔ وہ جون 2018سے جی 20امور کی قائم مقام اسسٹنٹ انڈر سیکریٹری اور 2016سے 2017کے درمیان پائیدار ترقیاتی اہداف کے شعبے کی سربراہ رہی ہیں۔ یہاں یہ بات قابلِ ذکر ہے کہ سعودی عرب کا یونیسکو میں نمایاں کردار رہا ہے اور سعودی عرب نے نومبر2019سے 2023تک کیلئے ایگزیکیٹیو کونسل کی رکنیت بھی حاصل کرلی ہے۔ اردن کی شہزادی سلمیٰ بنت عبداﷲ پہلی خاتون پائلٹ اردن کی 19؍ سالہ شہزادی سلمیٰ بنت عبداﷲ ابن الحسین ملک میں پائلٹ ٹریننگ کا امتحان پاس کرنے والی پہلی خاتون بن گئیں۔ اردنی مسلح افواج سے تربیت پانے والی شہزادی سلمیٰ کو ان کے والد بادشاہ عبداﷲ ابن الحسین نے ایوی ایشن ونگز لگائے۔ عربین رائل ایجنسی کے مطابق عرب ملک اردن میں پہلی بار کسی خاتون نے مسلح افواج کے زیر تربیت پائلٹ کا تھیوری اور پریکٹیکل کے امتحانات کامیاب کرنے کااعزاز حاصل کیا ہے۔ شہزادی کو ایوی ایشن ونگز سے نوازنے کی پروقار تقریب شاہی محل میں منعقد کی گئی تھی جس میں انکی والدہ ملکہ رانیہ اور بڑے بھائی و ولیعہد شہزادہ حسین بھی موجود تھے۔ شہزادی سلمی نے رائل ملٹری اکیڈیمی سے نومبر 2018ء میں شارٹ کمیشن کورس مکمل کیا، تاہم وہ رائل اکیڈیمی میں تعلیم حاصل کرنے والی پہلی خاتون نہیں ہیں بلکہ ان سے پہلے ان کی پھوپھی شہزادی عائشہ بن حسین مشرق وسطیٰ کی پہلی خاتون بنیں جنہیں رائل ملٹری اکیڈیمی میں تعلیم و تربیت حاصل کرنے کا اعزاز حاصل ہوا۔ ایوانکا ٹرمپ نے عرب خواتین کی تعریف کی۰۰۰ امریکی صدر ڈونلڈ ٹرمپ کی بیٹی اور مشیر ایوانکا ٹرمپ نے سعودی عرب میں خواتین کے معاشی کردار میں بڑی پیشرفت کی تعریف کی ہے ۔ وہ اپنے ایک ٹوئٹ پیغام میں کہا ہیکہ ورلڈ بینک کی ڈبلیو بی ایل 2020کی سالانہ رپورٹ جس میں خواتین ، کاروبار اور قانون کے متعلق واضح کیا گیا ہے ، اس میں یہ دیکھ کہ خوشی ہوئی کہ سعودی عرب خواتین کے معاشی کردار سے متعلق اصلاحات کے حوالے سے سرفہرست ممالک میں ہے۔ایوانکا ٹرمپ نے سعودی عرب کے علاوہ مزید عرب ممالک جن میں متحدہ عرب امارات، بحرین، اردن اور تیونس بھی شامل ہے کی بھی تعریف کی ہے۔ورلڈ بینک کی اس فہرست میں 190ممالک شامل ہیں۔ امریکی انسٹا گرام روزی بیریئل کا عزم حج و عمرہ اسلام قبول کرنے والی امریکی انسٹا گرام اسٹار روزی گیبریئل نے آئندہ سال حج یا عمرہ کرنے کا ارادہ ظاہر کیا ہے۔ انہوں نے کہاکہ مجھے زندگی میں نئے راستے پر سفر کا آغاز کرنے پر جو محبت اور حمایت ملی ہے اس کے لئے ازحد شکر گزار ہوں۔ روزی گیبریئل کا کہنا ہیکہ اسلام قبول کرنے سے لوگوں کو آگاہ کرنے کا مقصد توجہ حاصل کرنا یا سوشل میڈیا پر فالوورز بڑھانا نہیں تھا۔ روزی نے کہاکہ انہیں انسانیت کی آواز اور مثال اور لاعلمی کے خلا کا پل بننے کی اجازت دیں ، تاکہ آپ حقیقی طور پر جان سکیں کہ اسلام کیا ہے اور سکون کی زندگی حاصل کریں۔ ان شاء اﷲ امن، قبولیت اور بہتر سمجھ کیلئے دل نرم ہوجائیں گے اور دماغ کھلیں گے۔ انہوں نے آخر میں کہا کہ میں سب کیلئے روشنی کی کرن بنوں۔ آمین بنگلہ دیش میں سہ روزہ تبلیغی اجتماع کا اختتام بنگلہ دیش کے دارالحکومت ڈھاکہ میں تین دنوں تک جاری رہنے والا سالانہ تبلیغی جماعت کا اجتماع اختتام کو پہنچا۔ اس اجتماع میں بنگلہ دیش کے علاوہ دنیا بھر سے مسلمان شریک ہوتے ہیں۔ اجتماع کی اختتامی تقریب کو آخری مناجات کہا جاتا ہے جس کے دوران رقت آمیز دعائیں مانگی جاتی ہیں۔ تین روزہ اجتماع کے دوران شرکاء کے رش کی وجہ سے ٹرینیں مکمل طور پر بھری رہیں ، اکثر میں گنجائش سے زیادہ مسافر سفر کرتے رہے یہاں تک کہ ہزاروں افراد ٹرینوں کی چھتوں پر سوار ہوکر سفر کئے۔مردو ں کے ساتھ خواتین کی بڑی تعداد سہ روزہ اجتماع میں شریک رہیں۔ یوکرائن طیارہ کو نشانہ بنانے والے گرفتار یوکرائن کے وزیر اعظم اولیکسی ہونچرک نے اپنے عہدے سے استعفیٰ دے دیا ہے۔ انہوں نے صدر ولادیمیر زیلنسکی کو اپنا استعفیٰ پیش کردیا ۔ذرائع ابلاغ کے مطابق وزیر اعظم اولیکسی ہونچرک نے فیس بک پر کی گئی ایک پوسٹ میں کہا ہے کہ اپنی عزت اور ساکھ پر اٹھنے والے شکوک و شبہات کو ختم کرنے کے لئے انہوں نے اپنا استعفیٰ صدر ولادیمیر زیلنسکی کو بھجوادیا ہے۔ دوسری جانب انکا استعفیٰ صدارتی دفتر کو موصول ہونے کی تصدیق کی گئی ہے لیکن اس پر ابھی ردعمل کا اظہار نہیں کیا گیا ہے۔یہاں یہ بات قابلِ ذکر ہیکہ8؍ جنوری کو ایران کے دارالحکومت تہران میں عراق میں موجود امریکی فوجی ٹھکانوں پر حملے کے دوران یوکرائن کے طیارے کو ایرانی فوج نے غلطی سے میزائل کا نشانہ بنایا تھا جس میں سوارتمام176افراد ہلاک ہوگئے تھے۔یہی وجہ ہوسکتی ہیکہ یوکرائن کے وزیر اعظم نے اپنا استعفیٰ پیش کردیا ہو۔ انڈونیشیا میں مساجد کی مردم شماری انڈونیشیا میں وزارتِ مذہبی امور کے حکام یہ جانے کی کوشش کررہے ہیں کہ ملک میں کل کتنی مساجد ہیں۔ سنہ 2013سے یہ گنتی کا آغاز ہوا تھا جو ابھی جاری ہے ۔ بتایا جاتا ہے کہ اس کام کا اب تک صرف تین چوتھائی حصہ مکمل ہوا ہے۔ سنہ 2013میں شروع کی گئے سروے کے مطابق پانچ لاکھ 54ہزار سے زائدمساجد رجسٹرڈ کی جاچکی ہیں۔اس کے تحت مساجد کی صورتحال کے بارے میں معلومات حاصل ہونگی۔اور حکومت ضرورت کے مطابق مناسب اقدامات کرینگی۔ سرحدوں سے بے نیاز ، ہند۔پاک انسانیت نوازی دبئی میں پاکستانی ٹیکسی ڈرائیور نے دیانت داری کی مثال قائم کرتے ہوئے ہندوستانی لڑکی کو تلاش کرکے اس کے گمشدہ اہم کاغذات اور رقم سے بھرا پرس واپس کردیا۔ تفصیلات کے مطابق ہندوستان سے تعلق رکھنے والی راشیل برطانوی جامعہ کی طالبہ ہیں اور وہ چند دنوں کیلئے دبئی آئی ہوئی تھیں۔ 4؍ جنوری کی صبح وہ مدثر کی ٹیکسی میں بیٹھی ہی تھیں کہ ان کے دوستوں نے انہیں ایک اور کار میں چھوڑنے کیلئے کہا ۔ اس عجلت میں وہ اپنا پرس ٹیکسی میں بھول گئیں۔راشیل کے پرس میں برطانوی ویزا، امارتی شناختی کارڈ اور ڈرائیونگ لائسنس ، ہیلتھ انشورنس کارڈ، کریڈٹ کارڈ اور ایک ہزار درہم کے لگ بھگ رقم بھی موجود تھی۔ علاوہ ازیں دیگر تعلیمی کاغذات بھی موجود تھے۔بتایا جاتا ہے کہ لڑکی کے پاس ویزا کی کوئی نقل نہیں تھی اور برطانوی جامعہ کے مطابق اسے دوبارہ ویزا درخواست دینا تھی اس پر وہ شدید پریشان تھی اور رورہی تھی۔ دوسری جانب مدثر نے ٹرانسپورٹ اتھارٹی ، پولیس اسٹیشن اور دیگر مقامات سے مدد طلب کی تاکہ لڑکی سے رابطہ کیا جاسکے لیکن تمام کوششیں بیکار گئیں تاہم بار بار کے اصرار پر صبح ساڑھے تین بجے انہیں مقامی ٹرانسپورٹ اتھارٹی سے ایک فون آیا جس میں ٹیکسی بک کروانی والی راشیل کا نمبر دیا گیا۔ اس کے بعد انہوں نے راشیل سے رابطہ کیا اور اسے پرس واپس کیا۔ راشیل کے والد نے انعام میں 600درہم دینے کی کوشش کی۔ اس پر مدثر نے کہاکہ راشیل ان کی بہنوں جیسی ہے اور ایک بھائی نے ایک بہن کے لئے یہ کوشش کی ہے۔ شنگھائی کوآپریشن آرگنائزیشن سربراہ کانفرنس میں پاکستانی وزیر اعظم کو شرکت کی دعوت ہندوستان نے شنگھائی کوآپریشن آرگنائزیشن (SCO)سربراہ کانفرنس میں پاکستانی وزیر اعظم عمران خان کو مدعو کرنے کا فیصلہ کیا ہے۔ اب یہ پاکستان پر ہیکہ یاتو وزیر اعظم شرکت کرے یا ان کا کوئی نمائندہ ۔ کانفرنس اس سال کے اواخر میں منعقد ہوگی، جس میں چین، قازقستان، کرغزستان ، روس ، پاکستان، تاجکستان اور ازبکستان حصہ لیں گے۔ *** 	Politics Articles	سلطان قابوس۔ ہندوستان اپنے دوست سے محروم۰۰۰ نئے سلطان ہیثم بن طارق
ہمیں اس بات پر مکمل یقین رکھنا چاہئے کہ انسان تب ہی اس دنیا سے رخصت ہوتا ہے جب اللہ کے ہاں اس کا وقتِ مقرر پورا ہو چکا ہوتا ہے، اسی لئے انسان کا مر جانا کوئی حیرت کی بات نہیں، بلکہ ایک ایسی حقیقت ہے جس کا انکار ممکن نہیں۔ لیکن کبھی کبھار انسان کچھ اس انداز سے اپنی زندگی ختم کر ڈالتا ہے کہ اپنے رفقاء و اقرباء کو غموں کے سمندر میں ڈبو جاتا ہے۔ لیکن اس طرح وہ اپنی زندگی کیوں ختم کرتا ہے، پس پردہ اس کی کئی وجوہات ہوتی ہیں، بعض دفعہ وہ وجوہات تحقیق کی روشنی میں ظاہر ہوتی ہیں، اور بعض دفعہ مرنے ولا دنیا والوں کو بتا جاتا ہےکہ مجھے اس کام پر کس چیز نے برانگیختہ کیا۔ چنانچہ ہمیں چاروں اطراف سے ان اسباب کے عدم دستیاب پر مذمت سننے کو ملتی ہے جو متوفی کو میسر نہ تھے۔ چند روز پہلے کی بات ہے میڈیا کی تمام اقسام سے ہمیں کراچی کے علاقہ ابراھیم حیدری کے رہائشی ایک غریب باپ کی خودکشی کرنے کی درد ناک خبر موصول ہوئی، اور بڑے زور و شور سے یہ بات بھی بتائی گئی کہ چار بچوں کے باپ نے غربت سے تنگ آکر یہ قدم اٹھایا ہے، اور ساتھ ہی وزیر اعظم کے نام لکھے گئے ایک خط کے تذکرے بھی ہونے لگے، جس نے جلتی پر تیل کا کام کیا اور پھر ہمارے لوگ اس سانحہ کا ذمہ دار صرف حکومت کو ٹھہرا کر پر زور مذمت کرنے لگے، اور کچھ لوگوں نے موقع کو غنیمت سمجھ کر سیاست چمکانے کی بھی کو خوب کوشش کی۔ آج کل انٹر نیٹ کا دور ہے، کسی ایک بات کو سرچ کرو تو اس کے بے شمار لنک ہماری سکرین پر ظاہر ہو جاتے ہیں۔ اگر یہ جملہ" چار بچوں کے باپ کی خودکشی " بے شک اردو میں ہی لکھ کر گوگل پہ سرچ کر لیا جائے، تو نکلنے والے نتائج کم از کم ہمیں اس بات کی یقین دہانی کرا دیں گے کہ کتنے ہی ایسے باپ ہیں جو چار بچوں کے تھے وہ خودکشی کر چکے ہیں، طریقہ کار سب کا الگ الگ ضرور تھا، لیکن خودکشی کرنے کی وجہ آپ کو تقریباً ایک ملے گی اور وہ بے روز گاری اور غربت سے تنگی ہے۔ چند کا ذکر سپرد قلم کرتا ہوں۔ مؤرخہ 7 فروری 2019 سٹی 42کی خبر ہے کہ "پولیس کے مطاب چوہنگ کا رہائشی صدیق چاربچوں کا باپ تھا، گزشتہ تین ماہ سے صدیق کے پاس گھر چلانے کے لیے کوئی ڈھنگ کا روزگار نہیں تھا اور اکثر گھر میں اپنی بیوی کے ساتھ لڑائی رہتی تھی۔ جس کی وجہ سے دلبرداشتہ ہو کر صدیق نے گلے میں پھندا ڈال کر خودکشی کر لی" 5 ستمبر 2019 دنیا نیوز کی خبر ہے کہ "بیماری اور بے روزگاری سے تنگ فرید ٹاؤن کے چار بچوں کے باپ محمد ایوب بٹ نے نہر میں چھلانگ لگا کر خودکشی کرلی" مؤرخہ3دسمبر 2019 نوائے وقت کی خبر ہے کہ "لاڑکانہ میں چار بچوں کے معذور باپ نے بے روزگاری سے تنگ آکر خودکشی کرلی۔تفصیلات کے مطابق دڑی تھانہ کی حدود میں بلاول کالونی کے رہائشی اللہ بخش سومرو نے خود کو مبینہ طور پر گھر میں لگے درخت سے لٹکا کر خودکشی کی،واضح رہے اسی روز معذور افراد کے ساتھ اظہار یکجہتی کیلئے پاکستان سمیت دنیا بھر میں دن منایا جا رہا تھا۔ ان تمام واقعات کے رونما ہونے کے بعد بہت سے لوگ مذمت کرتے نظر آتے ہیں، جن میں حکومتی نمائندے بھی شامل ہیں، اور فیکٹریوں کے مالک بھی سرکاری عہدیدار بھی اور پرائیویٹ کاروباری بھی۔ لگثری انداز سے زندگی گزارنے والے بھی اور خیموں کے اندر رہنے والے بھی، ڈراموں اور فلموں کے ایکٹر بھی اور ڈائیریکٹر بھی، لکھاری بھی اور قاری بھی۔ غرض یہ کہ ہر شعبہ سے متعلق انسان ان واقعات پر غم زدہ نظر آتا ہے۔ لیکن کیا صرف غم زدہ ہو جانا ، اور غریبوں کی موت پر امیروں کا مذمت کرنا اس طرح کے واقعات کے سدباب کے لئے کافی ہے؟ بالکل بھی نہیں، بلکہ ضرورت اس امر کی ہے کہ اپنی خواہشات کو ترک کر کے کسی کی ضرورت کو پورا کیا جائے۔ اپنے مال کا کچھ حصہ ان غرباء ، یتیموں اور مسکینوں کے لئے متعین کرنا چاہیے، ہوا میں اڑ کر زندگی گزارنے سے بہتر سے زمین پر دھیرے سے چل کر زندگی کو بسر کیا جائے کہ زمین والوں کی ضرورت کا ہمیں کچھ احساس ہو سکے۔ بے سہارا لوگوں کی مدد کرنا سنت رسولﷺ بھی ہے، آپؐ نے غربا اور مساکین سے مدد کی بہت زور دیاہے، ایک دفعہ آپؐ نے دعا فرمائی اے اللہ! مجھے مسکین بنا کر زندہ رکھ اور مسکینی ہی میں موت دےاور میرا حشر بھی مساکین کے ساتھ فرما، حضرت عائشہ رضی اللہ عنہا نے وجہ دریافت کی ، تو آپؐ فرمانے لگے مساکین جنت میں اغنیا سے چالیس سال پہلے جنت میں جائیں گے، اے عائشہ! آپ مسکین کو کھجور کو ٹکڑا ہی کیوں نہ دیں لیکن اسے خالی ہاتھ مت لوٹانا، اے عائشہ ! مسکینوں سے محبت کرتی رہیں، اور ان کو اپنے قریب رکھیں، اللہ قیامت کے دن آپ کو اپنے قریب رکھے گا۔ ایک اور موقع پر آپؐ نے فرمایا : زمین والوں پر رحم کرو،آسمان والا تم پر رحم کرے گا۔ اور ایک جگہ آپؐ نے فرمایا مجھے اپنے کمزوروں میں تلاش کرو، تمہیں اپنے ضعفاء کی وجہ سے روزی دی جاتی ہے اور مدد کی جاتی ہے۔ اس کے علاوہ اللہ نے ہمین غربا اور مساکین کا درد عملی طور پر سمجھانے کی خاطر رمضان کا مہینہ دیا، جس میں انسان کچھ وقت کے لئے روزہ رکھتا ہے،بھوک بھی لگتی ہے، پیاس بھی لگتی ہے ، لیکن یہ امید بھی ہوتی ہے کہ غروب آفتاب کو افطار کر لیں گے، لیکن دنیا میں کچھ ایسےلوگ بھی ہیں جو ناجانے کب سے بھوکے ہیں، اور انہیں کسی خاص وقت کی امید بھی نہیں کہ انہیں کچھ کھانے کو ملے گا، یا ان کو کوئی کھلائے گا۔ ایسے بے سہارا لوگوں کی امید بننے کی ضرورت ہے۔ لہذا ہمیں چاہیے کہ غربت کی وجہ سے غریب کی موت پر ہم اپنے گریبان میں جھانکیں، اور سوچیں کہ کیا اس کا ذمہ دار صرف کوئی خاص طبقہ ہے یا ہر وہ شخص جس نے سب کچھ دیکھتے ، سنتے آنکھوں کو بند رکھا۔ تو اس سوچ و فکر سے جو نتیجہ اخذ ہو اس پر بنیاد رکھتے ہوئے صرف قولی مذمت مت کریں بلکہ عملی مذمت کرتے ہوئے ان بے کسوں کی مدد کرنے میں اپنے وسعت کے مطابق حصہ ڈالیں ،کہ غریب کی مدد سے زمین والے بھی خوش ہوں گے، پیارے نبی ؐ کی عظیم سنت ہر عمل بھی ہوگا، آسمان والا بھی رحمتیں برسائے گا، اور یہ بھی ممکن ہوجائے گا کہ آئندہ اس طرح کے کسی واقعہ پر مذمت کرنے کی نوبت بھی نہ آئے گی۔	Politics Articles	غریبوں کی موت پہ امیروں کی مذمت
پاکستان تحریک انصاف کی حکومت عوام کے اندر خوشگوار تبدیلیاں لانے کے دعوے کے ساتھ ساتھ’’ تبدیلی آئی ری کے ‘‘نعرے کے ساتھ جب سے اقتدار میں آئی ہے تب سے عوام کا کوئی پرسان حال نہیں ہے۔ مہنگائی ،بے روزگاری نے غریب عوام کی زندگی اجیرن کیے اُس کی کمر توڑے اُسے برے حال تک پہنچادیاہے۔اشیائے خورونوش کی آئے روز بڑھتی قیمتوں نے مفلوک الحال رعایا کو حال وبے حال کیے کہیں کا نہیں چھوڑا۔ستم ظریفی کی بات تو یہ ہے کہ تحریک انصاف کی حکومت آنے سے قبل جو عوام اچھے سے اور بہتر زندگی گزارے اپنے کام کاج میں مصروف دکھائی دیتی تھی اب سب کام سے گئی بے کار ہوئے گھر میں آلتی پالتی مارے حکومت پاکستان کا نوٹ کیساہوتا،کماناتو دور کی بات دیکھنے سے بھی گئی۔ حالات کی ستم ظریفیوں کا شکار ہوئے کرپٹ و نکمے ٹولے سے بچے ،ایماندار اور مہذب افراد کے درمیان گھری ہوئی وزیراعظم عمران خان کے ’’گھبرانا نہیں‘‘کابھاشن خوبصورت سروں کی موسیقی میں سُنے جنہیں شاہ محمود قریشی ،جہانگیرترین،شیخ رشید،فوادچوہدری،فردوس عاشق اعوان فیاض چوہان بجارہے، سے فیض یاب ہوئے اب کے بچھڑے شایدپھر خوابوں میں ملے جیسے معاملے کا شکار نظر آتے ہیں۔عمران خان کے اِس فرمان ’’سکون قبر میں ہے ‘‘کے بعد تو بالکل ہی ساکت ااور مردہ ہوئے پڑے حکمرانوں کے ارشادات اور سنہری قول سے استفادہ کرتے پاکستان کی مہنگائی اور بے روزگاری کے ہاتھوں مرن حالت میں اپنے مرنے کی جاہ تلاش کررہے ہیں اور موت ہے کہ وہ بھی آتے ہوئے سر ہجوم تماشا سا بنادیتی ہے۔آتی بھی ہے تواپنا بہت کچھ بہاکر لے جاتی ہے اور بہت سوں کو رُلا ،تڑپا ،بہت کچھ سکھا اور سمجھا دیتی ہے۔پاکستان کا موجودہ معاشی نظام کتنا مستحکم اور عنان ِ اقتدار پر بیٹھے افراد کو غریب کی کتنی فکر۔فقط اِک نادار شخص کی موت کی صورت میں سب پر عیاں ہوجاتی ہے اور سارے حکومتی گڈ گورننس کے بخیے ادھیڑے اب تک کی ساری خوشنما مگر پرفریب کامیابیوں کے سارے پردے بیچ چوراہے کھول کے رکھ دیتی ہے۔آج ایک آفیسر سے لے کر چپڑاسی تک ،ایک فیکٹری ورکرز سے لے کر دیہاڑی دار تک ہر شخص پریشان حال زندگی گزار رہاہے۔ اسے ملک عزیز میں لنگر خانوں،راشن کارڈوں جیسے ڈھونگ پروگراموں سے کوئی غرض نہیں ہے۔وہ گھر کی دہلیزپر دووقت کی روٹی مل جائے کا ہی خواہشمند ہے۔ وہ انصاف کارڈ جیسے فریبی ڈراموں کا ہرگز متحمل نہیں ہے اسے اپنے شہر کی سطح پر موجود ہسپتالوں میں اعلیٰ معیار کی سہولتیں چاہیئے۔اسے اٹھارویں ترمیم سے غرض ہے اور نا آرمی ایکٹ میں دلچسپی۔اسے صرف اور صرف گھر کی دہلیزکی سطح پر موجود سہولتیں،راحتیں اور دو وقت کی روٹی چاہیئے۔اسے حکومتی جھوٹے وعدوں،یوٹرن پر مبنی بیانات ،سہانے سپنوں اور رٹی رٹائی تقریروں اور عوام کا دل لبھانے والی باتوں سے کوئی لینا دینا نہیں۔وہ چاہتے ہیں کہ اُن کے مسائل کا حل ہو۔حکومت خلق خدا کی فریاد اور مسائل سنے۔اُن کی حقیقی داد رسی کرے۔اپنے وعدوں اور باتوں سے آگے بڑھ کر عوام کے لیے حقیقی اور عملی اقدامات اٹھائے۔یوٹیلٹی سٹوروں پر پیسہ خرچ کرنے اور انہیں سبسٹڈیاں دینے سے غربت ختم نہیں ہو گی۔یہ یوٹیلٹی سٹور قطعی طور پر غریب کے لیے نہیں ہیں۔غریب تو دس بیس روپے کی چیزیں لینے کے لیے بیچارگی کی تصویر بنے دکانوں پر کھڑا ہے۔یہ تو امیروں کی خریداری کے مراکز ہیں۔غریب کے نام پر ایک سفید جھوٹ اور مراعات یافتہ طبقے کو ہمیشہ کی طرح نوازنے والی باتیں ہیں۔اگرکرنا ہے تو ایک عام دکان پر اشیائے خوردونوش کے ریٹ عام غریب کی پہنچ تک آسان بنائیں۔ یہ نیا ہاؤسنگ اسکیم پروگرام ،صحت کارڈ ،راشن کارڈ،بینظیر کارڈ ،یوٹیلٹی سٹور پیکج جیسے چونچلے غریب کے کسی کام کی چیزیں نہیں ہیں ہاں دل کے بہلانے کے لیے غالب خیال اچھا ہے۔یہ سب ماضی کے حکمرانوں کی طرف سے پچھلے ادوارمیں بھولی بھالی گائے جیسی عوام کو دکھائے جانے والے جھوٹے سپنے تھے جو موجودہ حکومت نے بھی اب نام بدل کر شروع کردئیے ہیں۔یہ سب سلسلے امیر کے لیے ہی ہے ۔ غریب کے لیے کچھ بھی نہیں ہے۔سب سے بڑھ کر ایک فریب جس کے جھانسے میں بدقسمتی سے سب آگئے اور آرہے ہیں۔یہ حکومتی سطح پر قائم لنگر خانے کسی کام کے نہیں ہیں۔اگر مخلص ہی ہوتو روٹی سستی کیوں نہیں کرتے۔کیوں پورے ملک میں آٹے کا کال پڑا ہواہے۔کیوں نہیں مل رہا۔ہر چیز پہنچ سے باہر کیوں ہوتی جارہی ہے۔آخر کب تک ہم غریب کے نام کو سرمحفل ،سربازار ریلیف کے نام پر بیچتے رہے گے اور یہ کہ وہ وقت کب آئے کا جب غریب کوبھی حقیقی ریلیف ہرجگہ بغیر مہربانی ،احسان ملے گا۔ آخر وہ وقت کب آئے گا جب ہرطرف سکھ چین ،ہریالی ہی ہریالی ہوگی۔ہر شخص خوش اور کام میں جُتاہوگا۔وعدوں سے زیادہ عمل کی ضرورت ہے۔ ریاست مدینہ کے لیے عمران نہیں عمررضی اﷲ تعالیٰ کی ضرورت ہے۔ 	Politics Articles	ضرورت
الیکشن سے پہلے میرے جیسے لاکھوں لوگ خان کو ووٹ ڈالتے ہوئے بڑے پرامید اور خوش تھے کہ سات عشروں سے ہم جس نجات دہندہ کا خواب دیکھ رہےتھے وہ آگیا ہے ، اب ہماری ساری پریشانیاں اور تکلیفیں صرف نوے دن میں ختم ہوجائیں گی اور ہم لوگ دنیا میں ایک غیرت مند اور خود دار قوم بن کر ابھریں گے ،کیا عرب اور کیا یورپی ممالک سب کے ائرپورٹس پہ ہماری تضحیک ہونا بند ہوجائے گی اب کوئی ہمیں سیکیورٹی کے نام پر ذلیل و خوار نہیں کرسکےگا ، عرب ممالک میں ہمارے مزدور بھائیوں کے ساتھ اب غلامانہ سلوک ہونا ہمیشہ کے لئے بند ہوجائےگا ۔ لوٹا ہوا پیسہ واپس لایاجائےگا،ہر طرف کاروبار اور وسائل کی بہار ہوگی، مہنگائی ، کرپشن ، اور ناانصافی سب جڑ سے اکھاڑ دئیے جائیں گے ، اور چونکہ ہر شخص بخوبی جانتا تھا کہ خان کی پشت پہ اپنے مہربان ڈنڈے اور وردی والوں کا شفقت بھرا ہاتھ ہے تویقینی بات ہے کہ اب بھارت کو بھی منہ توڑ جواب دیا جائےگا اور ملک میں بھی ہر طرف امن وامان کی فضا ہوگی۔ یہ وہ خواب تھے جو ہر پاکستانی نے قریب ڈیڑھ سال پہلے جاگتی آنکھوں سے دیکھے تھے اوراب جب آنکھ کھلی ہے تو حقیقت کے ڈراونے سانپ سے ہر کس و ناکس سہما بیٹھا ہے ۔ اب جب کبھی میں "تبدیلی آئی ہے" کا نغمہ کسی بچے کے منہ سے سنتا ہوں( کہ بڑے تو اب اس نعرے سے توبہ کرچکے ہیں ) تو سوچتا ہوں کیا واقعی تبدیلی آئی ہے ؟ کیا تبدیلی کا خواب دکھانے والے سچے تھے ؟ آخر کیسے کوئی عقل مند شخص ایسے وزیروں مشیروں کے ہوتے ہوئے کوئی کارنامہ سرانجام دے سکتا ہے ؟ ۔ مہنگائی نے اعوام کا جینا دوبھر کردیاہے لوگ ضروریات زندگی پورا کرنے سے قاصر ہیں،عام آدمی کے نالے اب کوئی اہمیت نہیں رکھتے ، کس کس بات پہ روئیں اور کس کس کا ماتم کریں، مسائل اس قدر بڑھ چکے ہیں اب یہ بھی یاد نہیں رہتا کس ظلم پہ احتجاج کریں، ہر جھٹکے کے بعد آنے والے اگلے جھٹکے کا خوف طاری ہوجاتاہے۔ حالیہ آٹے کے بحران اور اس پہ حکومتی وزیروں کے مسخرے پن نے میرے جیسے اعتدال پسند آدمی کوبھی یہ سوچنے پہ مجبور کردیا کہ کیا اس تبدیلی سے کہیں بہتر زرداری اور مشرف کا دورنہیں تھا ؟۔ نوازشریف مودی کا یارتھا یاایسا چور جس نے سب کچھ مغربی بینکوں میں منتقل کردیا یہ بات اب کم ازکم کوئی باہوش پاکستانی سننے کے لئے تیار نہیں،میں کبھی ن لیگ کا حامی نہیں رہا لیکن نواز دار حکومت آج کی حکومت سے کہیں بہتر تھا ، ہر چیز حکومتی دسترس میں تھی کاروبار کے مواقع پیدا ہورہے تھے ، مہنگائی قابو میں تھی، پیٹرول،گیس، بجلی ،پانی کی قیمتیں آسمان پہ نہیں اڑ رہی تھیں ، مایوسی کم ہورہی تھی لوگ خوشحال ہورہے تھے۔ آج سوائے ایک مخصوص ٹولے کے ہر شخص فکرمند ہے، اعوام غیض و غضب سے بھر رہے ہیں ۔ لوگ اگر سڑکوں پہ نہیں نکل رہے تو اس کی وجہ صرف اپوزیشن جماعتوں کی خاموشی اور اپنے اداروں کا احترام ہے کیونکہ ہر شخص جانتا ہے کہ خان اسٹیبلشمنٹ کا لاڈلا ہے ، حقیقت تو یہ ہے کہ ساری اپوزیشن بھی اعوام کو اس ظالم حکومت کے رحم وکرم پہ چھوڑ چکی ہے اور اگلے دو ڈھائی سال مزید یہ خاموشی ٹوٹتی نظر نہیں آتی ۔ میرے جیسے ایک عام آدمی کو اس سے کوئی دلچسپی نہیں ہوتی کہ ملک پہ ایک جرنیل حکومت کرے یا کوئی بلڈی سویلین ، یہ سارے چونچلے حرام کے مال سے بھرے پیٹوں کی کارستانیاں ہیں ۔ ایک عام آدمی صرف روزگار ، وسائل اور مالی پریشانیوں سے چھٹکارا چاہتا ہے ، اس کے لئے بنیادی ضروریات زندگی اور بچوں کی اچھی تعلیم وتربیت ہی سب سے اہم مسلہ ہے ۔ آج بھی خان صاحب کے اخلاص بھی کوئی شبہ نہیں لیکن ظالموں کے ایسے بے حس ٹولے کے ساتھ وہ کیا کرسکتے ہیں جو نا صرف ہمیں زخم دیتے ہیں بلکہ اپنے لفظوں کے نشتر سے ہمارے زخموں کو کریدتے بھی ہیں ۔ خان صاحب ایک انقلابی شخصیت تھےجو جاہلوں اور نااہلوں میں گھر چکی ہے اب اگر وہ کچھ کرنا بھی چاہیں تو یہ لوگ کرنے نہیں دینگے اس لیے پہلی فرصت میں ان غیرذمہ دار وزیروں مشیروں سے جان چھڑانا اور مخلص لوگوں کو آگے لانا بہت ضروری ہے بصورت دیگر ہم یہی سوچیں گے کہ خان صاحب صرف باتوں اور دعووں سے دل بہلاتے ہیں اور دل بہلانے والے مسخروں کی ہمارے ملک میں کبھی کمی نہیں رہی ۔	Politics Articles	تبدیلی کسے راس آئی ہے ؟
 یوں تو آزادیٔ ہند کے بعد سے مسلسل بھارت کے سیکولر ہونے اورسیکولرازم پر مبنی ملک کے آئین پر فرقہ پرستوں کو اعتراض رہا ہے۔ ملک کو ہندو راشٹر بنانے کی کوشش کرنے والوں کا ملک کے آئین سے سیکولرازم کو ہٹانے کا مطالبہ اب تیز ہوتا جا رہا ہے۔ سال نوکے جنوری ماہ میں ’’ بدلتے دور میں ہندوتوا ‘‘ عنوان سے شائع ہونے والی ایک کتاب کے اجرأ کے موقع پر راشٹریہ سیوم سیوک سنگھ(آر ایس ایس ) کے کنویینر نند کمار نے اپنے ایک انٹرویو میں بہت ہی واضح طور پر کہا ہے کہ ’ ہندوستان کو لفظ سیکولر کی آئین میں شمولیت پر نظر کرنی چاہئے۔ ان کا کہنا ہے کہ سیکولرازم ایک مغربی تصور ہے۔ جس کا ہندوستانی ثقافت سے کوئی لینا دینا نہیں ہے۔ مذکورہ کتاب کے اجرأ کے موقع پر آر ایس ایس کے سینئر عہدیدار کرشن گوپال بھی موجود تھے۔ ملک کے آئین سے سیکولرازم کو ہٹائے جانے کا مطالبہ کوئی نیا نہیں ہے ۔ فرقہ پرستوں نے ہمیشہ سیکولرازم پرمبنی آئین کی مخالفت کی ہے ۔نریندر مودی کی پہلی وزارت کے ایک وزیر رام کرشن ہیگڑے نے توسیکولرازم اور سیکولرازم سے محبت کرنے والوں سے نفرت کا اظہار کرتے ہوئے یہاں تک کہا تھا کہ جو لوگ بھی سیکولر ہیں ، وہ سب اپنے والدین کی ناجائز اولاد ہیں ۔ خود وزیر اعظم نریندر مودی نے بھی دوسری بار بر سر اقتدارآنے کے بعد سیکولرازم کا مذاق اڑاتے ہوئے کہا ہے کہ 2019 ء کے لوک سبھا انتخاب کے دوران سیکولرازم کہیں نقاب اوڑھے بھی نظر نہیں آئی۔ لیکن مسئلہ یہ ہے کہ ہندوستان میں فرقہ وارانہ ہم آہنگی کی جڑیں اتنی زیادہ مضبوط اور اتنی گہرائی تک پیوست ہیں کہ اتنی آسانی سے فرقہ پرستوں کے ذریعہ اکھاڑ پھینکنا ممکن نہیں ہے۔ صدیوں سے یہ ملک سیکولر رہا ہے اور رہے گا۔ اس ملک میں جب بادشاہت کا دور تھا ، یعنی مسلمانوں کی اولین حکومت محمد بن قاسم سے لے کر مغلوں کی حکومت اور پھر کمپنی بہادر اور برٹش حکومت تک نے کبھی بھی ا پنے مذہب کو اپنی حکومت کی بنیاد نہیں بنایا ۔ اس لئے کہ صدیوں سے یہ تصور رہا ہے کہ جن ممالک میں بھی مخلوط آبادی ہو، مختلف مذاہب کے ماننے والے ہوں ،وہاں اگر کامیاب حکمرانی کرنی ہے تو حکومت کو مذہب سے نہیں جوڑا جائے ۔ بھارت کے مسلم حکمرانوں کا تعلق اسلام مذہب سے ضرور رہا ، لیکن حکومت کی پالیسی ہمیشہ سیکولر رہی اور صدیوں تک برسر اقتدار رہنے والے مسلم حکمرانوں نے کبھی بھی اپنے مذہب اسلام کی ،حکومت کے زور پر تبلیغ پر زور نہیں دیا ۔ مسلمانوں سے حکومت چھیننے اور قبضہ جمانے والے انگریزوں نے بھی اپنے عیسائی مذہب کو اس ملک پر مسلط کرنے کی دانستہ کوشش نہیں کی۔ ہاں چند ر گپت موریہ نے ضرور اپنے دور حکومت میں اپنے جین مذہب کو حکومت کا مذہب قرار دیا تھا اور دوسرے راجہ اشوک کا نام آتا ہے کہ اس نے بودھ مذہب کو حکومت کا مذہب نہ صرف تسلیم کیا تھا، بلکہ اپنے بھائی مہندر کو پورے ملک میں حکومت کے خرچ پربودھ مذہب کی تبلیغ کے لئے مامور کیا تھا ۔ان دو مثالوں کے علاوہ تیسری کوئی مثال اس ملک میں ایسی نہیں ملتی ہے ۔یہی وجہ رہی ہے کہ ہمارے ملک بھارت کا صدیوں سے سیکولر مزاج رہا ہے ۔ ہمارے ملک کو جب انگریزوں کی غلامی سے آزادی ملی ، تب بھی آئین سازوں نے اس ملک کو حکومت کے لئے کسی بھی مذہب نہیں جوڑا ، بلکہ آئین میں لفظ سیکولر یا سیکولرزم کی شمولیت کو بھی ضروری نہیں سمجھا گیا اور آئین کے شق 15.1 میں بہت ہی واضح طور پر یہ لکھا گیا کہ ’’''The state shall not discriminate against any citizen on grounds only of religion, race, cast, sex, place of birth or any of them " ـ۔ آئین کے اس رو سے ملک کے اندر مذہب ، ذات، صنف(سیکس)، جائے پیدائش کی بنیاد پر کسی بھی طرح کی تفریق نہیں کی جائے گی ۔ برسہا برس تک آئین کے اس رو پر عمل بھی کیا جاتا رہا اور ہمیشہ اس بات کا خیال رکھا گیا کہ تمام مذاہب برابر ہیں ، کسی مذہب کو بھی کسی دوسرے مذہب پر فوقیت حاصل نہیں اور ملک کے ہر شہری کو اپنی پسند کا مذہب اختیار کرنے ، اسے ماننے کاحق حاصل ہے۔ لیکن آزادی کے کچھ عرصہ بعد جب یہ محسوس کیا جانے لگا کہ ملک کے اندر فرقہ پرست عناصر سر ابھار رہے ہیں اور ملک کے سیکولر کردار کو نقصان پہنچنے کا اندیشہ ہے ، ایسے حالات میں یہ ضروری سمجھا گیا کہ ملک کے آئین میں لفط سیکولر کی شمولیت ہو۔ چنانچہ 1976 ء میں وزیر اعظم وقت اندرا گاندھی کی سربراہی میں آئین کی تمہید میں 42 ویں ترمیم کے تحت لفظ ـ’’سیکولر‘‘ کو اس طرح شامل کیا گیا ۔" Secularism in india .....with the 42 nd Amendment of the contitution of india enactedin 1976,the preamble to the constitution asserted that india is a secular nation. However neither india's constitution nor its laws define the relationship between religion and state." دراصل سیکولرازم اور سیکولر کو مذہبی رواداری کی حد تک محدود نہیں کیا جانا چاہئے ۔ بلکہ سیکولرازم کو آپسی خیرسگالی ، دوستی، محبت، اخوت ،آپسی اتحاد و اتفاق اور قومی یکجہتی کے معنوں میں بھی استعمال کیا جانا چاہئے کہ موجودہ وقت میں ، جس طرح سے سیکولر اور سیکولرزم سے نفرت بڑھ رہی ہے ، اور غیر اعلان شدہ طور پرپابندی عائد کی جا رہی ہے ،بلکہ انتہا تو یہ ہے کہ سیکولر اور سیکولرزم کی جگہ راشٹر واد کو فروغ دینے کی کوشش ہو رہی ہے ۔ اس کے پیچھے منشا یہ ہے کہ کسی خاص طبقہ اور مذہب کے لوگوں کو حب الوطنی کے نام پر زد و کوب کیا جائے ۔ انھیں خوف و دہشت میں رکھا جائے ۔ مسئلہ یہ بھی ہے کہ آج جو لوگ بھی خود کو ملک کابہت بڑا خیر خواہ اور وطن پرست ثابت کرنے کی کوشش کر رہے ہیں ، درصل ان کی، تاریخ آزادیٔ ہند میں ایثار و قربانی کاکہیں پر بھی کوئی ذکر نہیں ہے ، بلکہ انگریزوں سے معافی مانگنے اور قومی پرچم کو ایک طویل عرصے تک قبول نہیں کئے جانے کی بھی تاریخ موجودہے ۔اس لئے ظاہر ہے ایسے لوگ خود کو حُب الوطن ثابت کرنے کے لئے بے چین و بے قرار ہیں۔ یہ ایسے لوگ ہیں جو آئین میں شامل لفظ سیکولر اور سیکولرازم کے معنٰی اور مطلب کو سمجھنا بھی نہیں چاہتے ہیں ۔انھیں معلوم ہونا چاہئے کہ سیکولر ہونے یا سیکولرزم کی تائید کرنے کا قطئی یہ مطلب نہیں ہے کہ وہ لا مذہب یعنی کسی بھی مذہب کا ماننے والا نہیں۔ بلکہ سیکولر ہونے والا اور سیکولرازم پر یقین رکھنے والا اپنے پسندیدہ مذہب کا پابند اور عقیدت مند رہنے کے ساتھ ساتھ دوسرے تمام مذاہب کو حقارت اور نفرت سے نہ دیکھے ، بلکہ عزت و احترام کرے ۔ ملک کے بیالیسویں ترمیم میں اسی نکتے پر زور دیا گیا ہے کہ انڈیا ایک سیکولر ملک ہے اور ملک کے آئین اور نہ ہی قانون میں ،مذہب اور حکومت کے رشتہ کی تشریح کرتا ہے ۔یعنی اس ملک کے آئین کے مطابق یہ ملک بھارت ایک سیکولر ملک ہے اور اس ملک کی حکومت اور مذہب کے درمیان کسی بھی طرح کوئی تعلق ہوگا ۔ تاریخ اس بات کی گواہ ہے کہ مضبوط اور ترقی یافتہ ممالک کے آئین اور قوانین میں اس بات کا اعتراف بہت ہی واضح طور پرہے کہ ملک کا، حکومت اور مذہب سے کسی طرح کا تعلق نہیں ہوگا۔ یہی وجہ ہے کہ تمام جمہوری ممالک میں ہر شہری کو اپنی پسند کا مذہب ماننے اور اپنے طور پر فروغ دینے کی آزادی ہے ۔ملک کی حکومت کومذہب سے جوڑنے کی کبھی کوشش نہیں کی گئی ۔ امریکہ جیسے اتنے بڑے جمہوری ملک کی مثال ہمارے سامنے ہے کہ اس ملک میں مختلف مذاہب،ذات، سماج، رنگ و نسل، رواج و رسوم کے لوگ بستے ہیں ، جنھیں ایک میلٹنگ پوڈ میں بدل دیا گیا ہے ۔ بلا تفریق رنگ و نسل ہر شہری پہلے اپنے ملک کی ترقی، فلاح و بہبود کو فوقیت دیتا ہے ۔ اگر کوئی سیاست داں ان راہوں سے بھٹک کر الگ راہ چلنے کی کوشش کرتا ہے ، تو اس کے خلاف زبردست احتجاج اور مظاہرے ہوتے ہیں ۔ امریکہ کے تیسرے صدر تھامس جیفرسن (1801-109)نے امریکہ کو آزادی دلانے کے ساتھ ساتھ اس بات کا بھی خاص خیال رکھا تھا کہ ملک کی ترقی اس بات پر مضمر ہے کہ ملک کو حکومت اور مذہب سے الگ رکھا جائے ۔ دونوں کے درمیان کسی بھی طرح کا تعلق نہیں رہے گا۔یہی وجہ ہے کہ بیشتر ایسے ممالک بشمول بھارت، کسی بھی مندر، مسجد، چرچ، گرودوارہ،بودھ مٹھ وغیرہ میں ان مذاہب کے عقیدت مندوں کی جانب سے دیئے گئے عطیات اور دیگر آمدنی کو ٹیکس کے زمرے میں نہیں رکھا جاتا ہے ۔ لیکن ان دنوں جس طرح ملک کے آئین کو بدلنے اور خاص طور پر سیکولر کردار کو ختم کرنے کی دانستہ کوششیں ہو رہی ہیں ، وہ بہت ہی افسوسناک ہے ۔ ملک کے اقتدار پر قابض رہنے اور اپنے ’’ہندوتوا ‘‘ ایجنڈہ کے نفاذ کے لئے منظم اور منصوبہ بند تریقے سے فرقہ واریت اور مذہبی جنون کو بڑھاوا دینے کو کوششیں دن بدن شدت اختیار کرتی جا رہی ہیں۔دراصل یہ لوگ مذہبی جنون کو ملک میں اس طرح فروغ دے کر ،اپنی کمیوں ،کوتاہیوں اور خامیوں پر پردہ ڈالنے اور ملک کے اقتدار پر مستقل قابض رہنے کے لئے اس قدر عجلت میں ہیں کہ انھیں ملک کے مستقبل کی قطئی فکر نہیں رہی ۔ کاش کہ یہ لوگ ماضی کی تاریخ کو سامنے رکھتے اوراس کا مطالعہ کرتے تو انھیں اندازہ ہوتا کہ حکومت کا مذہب سے بے جا تعلق پیدا کر ، دوسر ے مذاہب اور اس کے ماننے والوں کو آئے دن زد و کوب کر، منافرت بھرے نعرے لگا کر ، دیگر مذاہب سے تعلق رکھنے والی خواتین کو طرح طرح دھمکیاں دے کر ، نوجوانوں کو قتل کر ملک کی یکجہتی ، بھائی چارگی،رواداری اور محبت کو ختم کر ملک کے لئے کوئی اہم’’ کارنامہ‘‘ انجام دے رہے ہیں ، تو ان کی اور پردے پیچھے بیٹھے ان کی مدد کرنے والے آقاوں کی بہت بڑی بھول ہے ۔ افسوسناک پہلو یہ بھی ہے کہ اب آئے دن ملک کے سیکولر اور سیکولرز م کی بحث چھیڑی جا رہی ہے ، ایک طرف تو ملک کے نائب صدر جمہوریہ وینکیا نائڈو ایک مذہبی تقریب میں یہ اعتراف کرتے نظر آتے ہیں کہ سیکولرزام تو اس ملک کے ڈی این اے میں شامل ہے ۔اسی طرح ہمارے ملک کے(سابق) وزیر داخلہ اور موجودہ وزیر دفاع راج ناتھ سنگھ کوآئین کی تمہید میں 1976 ء میں 42 ویں ترمیم کے ذریعہ ’’سیکولر‘‘ اور ’’سوشلسٹ‘‘ جیسے الفاظ کا شامل کیا جانا بھی کافی بوجھ محسوس ہوا اور وہ یہ کہنے پر مجبور ہوئے تھے کہ ان الفاظ کا سیاست میں غلط استعمال ہو رہا ہے کیونکہ اس سے سماجی ہم آہنگی برقرار رکھنے میں مشکلات کا سامنا کرنا پڑتا ہے ۔ ان کے اس بیان پر حزب مخالف نے سخت رد عمل کا اظہار کیا تھا ۔ دراصل راج ناتھ سنگھ لفظ’سیکولر‘ کے معنیٰ سے زیادہ اس لفظ کے جو جذبات اور روح ہیں ، ان سے بہت پریشان ہیں ۔ اگر ’ سیکولر‘ اور’ سوشلسٹ‘جیسے الفاظ بے معنیٰ ، بے مطلب اور بے وقعت ہوتے ، تو اوّل تو انھیں 1976 میں آئین میں شامل نہیں کیا جاتا ، اور اگرشامل ہو ہی گیا تھا تو پھر 1977 میں جنتا پارٹی کی جو مرارجی دیسائی کی سربراہی میں حکومت برسراقتدار آئی تھی ، جس میں اٹل بہاری باجپئی اور لال کرشن اڈوانی جیسے دور اندیش اور ان ہی کے نظریہ کے حامی رہنمأ بھی شامل تھے ۔ اٹل بہاری باجپئی کی بھی حکومت رہی لیکن ان لوگوں نے ان الفاظ کو آئین سے کیوں نہیں حذف کرا دیا تھا ۔ در حقیقت ہمارے راج ناتھ سنگھ کی پریشانی یہ ہے کہ ان کی نظروں کے سامنے کھلم کھلا لفظ ’’سیکولر‘‘ کو معنوی اور جذباتی دونوں لحاظ سے لہو لہان کیا جا رہا ہے ، لیکن یہ کچھ کر نہیں پا رہے ہیں ۔ آر ایس ایس کی سخت گیری سے خوف زدہ اور مجبور ہیں ۔ کریں تو کیا کریں ۔آئین میں سیکولر اور سیکولرازم کی شمولیت کے باعث ان دونوں لفظوں کو عدالتی پناہ بھی حاصل ہے ۔ مشکل یہ ہے آج جولوگ ملک میں بد امنی اور منافرت کو پھیلا رہے ہیں ، وہ اپنے ملک کی سنہری تاریخ سے واقف ہیں اور نہ ہی واقف ہونا چاہتے ہیں ۔ میں مسلم مؤرخوں کی بیان کردہ تاریخ کی بجائے ہندومذہب سے تعلق رکھنے والے سیکولر ہندو تاریخ دانوں کے خاص طور پر حوالے دینا چاہتا ہوں کہ یہ لوگ بپن چندرا،رومیلا تھاپڑ،تارا چرن،ہربنس مکھیا،راج کشور، بی این پانڈے،رام چندر گوہا،پی سیتا رمیاوغیرہ کی لکھی تاریخ کا مطالعہ کریں ، تو آنکھیں کھل جائینگی ۔لیکن ان فرقہ پرستوں کا مقصد تو کچھ اور ہے۔ یہ وہ لوگ ہیں جو ملک کی سا لمیت سے مسلسل کھلواڑ کر رہے ہیں اور انتہا یہ ہے کہ جب کبھی کوئی ہندو مذہب کا ماننے والابھی سیکولر اور سیکولرزم کی باتیں کرتا ہے ، تو وہ سیدھے ’دیش دروہ ‘ یعنی غدار وطن قرار دیا جاتا ہے ۔ ایسے لوگوں کو گالیوں اور گولیوں سے نوازا جاتا ہے ۔ دابھولکر، کلبرگی،پنسارے ، گوری لنکیش وغیرہ کے قتل کئے جانے کی مثالیں ہمارے سامنے موجود ہیں ۔ ابھی ابھی رام چندرر گوہا اور دیگر ایسی قابل فخر شخصیات کے ساتھ جو کچھ ہوا ۔ اسے دنیا نے دیکھا اورہر جانب سے اس کی مذمت کی گئی۔ ان تمام حالات میں ملک کی سا لمیت کو ضرور نقصان پہنچنے کا اندیشہ ہے ۔ لیکن ہمیں مایوس ہونے کی ضرورت نہیں ۔ اس لئے کہ اس ملک کی یکجہتی، گنگا جمنی تہذیب اور ہندوستانی اقدار کی جڑیں اتنی گہری ہیں کہ کوئی بھی قوت اتنی آسانی سے انھیں ختم نہیں کر سکتی ۔ بڑھتے اندھیرے میں ایک جگنو کی روشنی بھی کافی ہوتی ہے ۔	Politics Articles	سیکولرازم کو آئین سے ختم کرنے کا بڑھتا مطالبہ
ہائے ہائے تبدیلی کو کس نے نظر لگا دی ۔آخر کیا قصور تھا ہمارا ۔تبدیلی کیوں نظر نہیں آرہی۔ کب یہ تبدیلی آئے گی ۔کب مہنگائی اوربے روزگاری کا خاتمہ ہو گا ۔بابا جی اپنے پرانے دور کے دوستوں سے گپ شپ لگا رہے تھے میں بھی ان کے پاس بیٹھا ان کی باتوں سے معضوض ہو رہا تھا ۔ان کی باتوں سے یہ ضرور نظر آ رہا تھا کہ اب گھر کوچلانا کتنا مشکل ہے ۔گھر کی سبزی سے لے کر بل بجلی بچوں کی سکول فیسیں ادا کرنا بہت مشکل ہو گیا ہے ۔گھر کا کچن چلانا اب ایک نچلے طبقے کے بس کی بات نہیں ۔ وہ سب دوست اپنے دور کی باتیں ایک دوسرے کے ساتھ شیئر کر رہے تھے کہ ہمارے دور میں یہ یہ ہوتا تھا۔ بات ان کی بھی ٹھیک ہے وہ دور بہت اچھا تھا خالص ہر چیز مل جاتی تھی ۔اب تو خالص نام کی کوئی چیز ہی نہیں ۔ملاوٹ اس قدر عام ہو گئی ہے کہ اس نے ہماری زندگیوں کو تباہ وبرباد کر دیا ہے۔روزمرہ ضروریات کی تمام اشیاء ملاوٹ شدہ ہیں۔اب عوام نے گھبرانا شروع کر دیا ہے ۔ویسے اگر عمران خان قتدار سنبھالنے سے پہلے اپنی ٹیم کا انتخاب اچھے طریقے سے کر لیتے تو شاید آج یہ دن دیکھنے کو نہ ملتے ۔یہ بات بالکل ٹھیک ہے کہ اگر ٹیم اچھی نہ ہو تو میدان میں اترنا کہاں کی عقل مندی ہے ۔اور پلیرز بھی مانگے تانگے کے ہوں تو ان پر کسی قسم کی امید رکھنا کہ یہ میدان مار لیں گے بہت بڑی بیوقوفی ہے۔ بات سمجھ سے باہر ہے ملک کو لوٹا بھی جار ہا ہے، کرپشن بھی ہو رہی، قتل وغارت بھی ہورہی ہے ،ہماری بچیاں بھی محفوظ نہیں ۔غریب مر بھی رہا ہے۔ڈگریاں والے خود کشیاں کر رہے ہیں۔والدین بچوں کا پیٹ بھرنے کے لئے نہ جانے کیا کیا کر رہے ہیں۔ڈاکے راہ زنی سب ہر طرف عام ہو گئے ہیں۔ ہم محفوظ بھی نہیں رہے ۔مہنگائی اور بے روزگاری نے ہمارے گھروں کے چوہلے ٹھنڈے کر دیے ہیں ۔ہم اپنے بچوں کا پیٹ کیسے بھریں ۔ڈاکے ڈالیں یا خودکشیاں کریں ۔وزیر اعظم صاحب آپ پر ہم کو بہت سی امیدیں ہیں مگر یہ نہ ہو کہ ہماری ساری امیدیں خاک میں مل جائیں۔اور ہم یہ نہ کہیں کہ آخر یہ تبدیلی والے ہمارے ساتھ کیا کرنا چاہتے ہیں کون سے جرم کی سزا پائی ہے جو اس کی سزا مل رہی ہے حالات یہ ہو گئے ہیں کہ جن کے گھر کا خرچہ دس ہزار تھا وہ اب بیس ہزار سے بڑھ گیا ہے ہر روز کی نئی نئی پالیسیز کی وجہ سے غریب کا چولہا بھی نہیں ٹھنڈا ہونا شروع ہو گیا ہے۔سمجھ میں نہیں آتا کہ ہمارے ملک کے اندر اتنے وسائل موجود ہونے کے باوجود ہم بے روزگاری اور مہنگائی کا شکار کیوں ہوتے جا رہے ہیں۔بے روزگاری نے اس وقت ہمارے ملک کو گھیرا ہوا ہے اس سے ہم بچنے کی کوشش تو کرتے ہیں مگر بچ نہیں سکتے ۔اس لئے کہ دن بدن مہنگائی میں اضافہ ہوتا جا رہا ہے ۔ گھر کو چلانے کے لئے تما م اشیاء ضروریات اس قدر مہنگی ہو گئی ہیں کہ ان کو خریدنا اور گھر کا چولہا چلانا بہت مشکل ہو گیا ہے ۔اس مہنگائی کو بڑھنے میں مدد کون کرتا ہے ۔آپ کو شاید پتہ ہو مگر پھر بھی میں آپ کو بتانے اور سمجھانے کی کوشش کرتا ہوں پہلی بات جن اداروں سے ملک کو چلانے کے لئے قرضے لیے جاتے ہیں ان کی شرائط میں ہوتا ہے کہ بجلی مہنگی کر دو،پٹرول مہنگا کردو،فلاں چیز مہنگی کر دو۔اور ہمارے نمائندے ایسا کرنے پر مجبور ہو جاتے ہیں ۔ حالانکہ ان کو یہ نہیں پتہ کہ جو قرضہ ہم ان سے لے رہے ہیں اس پر ان کو سود بھی دے رہے ہیں۔ تو پھر ان کی شرائط کو کیوں مانا جائے ۔دوسری بات جس ملک کو چلانے کے لئے سود حاصل کیا جائے وہ ملک کس طرح چل سکتا ہے ۔ آپ ہی بتائیں سود کے پیسے سے چلنے والا کاروبار کبھی کامباب ہوا ہے ۔ آگے آپ سب جانتے ہیں کون کیا کررہا ہے اس ملک کے ساتھ ۔تیسری بات ہمارے ملک میں وسائل کی کمی نہیں ہے اور نہ ہی ہمارے ملک میں مہنگائی بے روزگاری کو ختم کرنے کے ذرائع میں کمی ہے ۔اگر کسی چیز میں کمی ہے تو ہماری سوچ اور بھوک میں ، جو کبھی بدلتی ہی نہیں اور مٹتی بھی نہیں۔ جتنا مرضی کمیشن ہم کھا لیں میری بات آپ سمجھ تو گئے ہوں گے کہ میں آپ کو کیا سمجھانا چاہتا ہوں ۔ تبدیلی کا نعرہ لگانے والے اب کہاں ہیں جو کہتے تھے ہم پاکستان کو ترقی کی رہ پرگامزن کریں گے ہم غریبوں کو وسائل دیں گے ۔ غریبوں کے بچے اقتدار میں آ کر ملک کو سنبھالیں گے ۔جیسے ہی کرسی ملی سب کی ہوا نکل گئی ۔باتیں کرنے سے تبدیلی نہیں آتی اس پر عمل کریں گے تو تبدیلی آئے گی مگر تبدیلی والوں کو کیا ڈالر کی اڈان یا ملکی روپے کی تذلیل ان کو اس سے کچھ لینا دینا نہیں ۔جب تک ان کی پالیسیز بنیں گی تب تک کئی غریب غربت کی وجہ سے مر جائیں گے ایسی پالیسیز بنائی جائیں جس میں سب کو یکساں فائدے میسر ہوں لیکن جہاں تک میں جانتا ہوں۔ ہمارے ملک کے اندر اس قدرقدرتی وسائل موجود ہیں کہ اگر ہم نیک نیتی سے ان پر کام کریں اور بے روزگاروں کو ان پر لگائیں تو ہمارے ملک سے بے روزگاری اور مہنگائی سے جان چھوٹ سکتی ہے ۔مگر ایسا یہ لوگ کریں کیوں ۔اگر ان لوگو ں نے غریب کو خوشحال دیکھ لیاتو ان سیاستدانوں کا کیا بنے گا جو غریب کو دیکھنا بھی پسند نہیں کرتے ان کو تو ضرورت صرف ان کے ووٹ کی ہے ۔اور ان خداؤں کو پوجے گا کون۔اگر یہ لوگ اپنی سوچ بدل لیں تو ہمارے ملک کا کچھ بھلا ہو سکتا ہے ۔عمران خان صاحب کب تک یوٹرن لیں گے ۔کبھی اپنی کسی بات پر قائم بھی رہا کریں شاید اسی سے ملک کا بھلا ہو جائے ۔آپ کے یوٹرنز نے ملک و قوم کو کہیں کا نہیں چھوڑا ۔خدارا ملک کی غریب عوام کے بارے میں سوچیں ۔جو آپ پر بہت سے امیدیں وابستہ کر کے بیٹھے ہیں۔ان کا آپ کا یوٹرن نہیں چاہئے بلکہ ان کے معاشی حالات بہتر ہونے چاہئے ۔ تاکہ ایسا نہ ہو۔ایک غریب کو اپنا اور اپنے بچوں کا پیٹ پالنے کے لئے ان خداؤں کے لئے کیا کچھ نہیں کرنا پڑتا۔ان زمینی خداؤں کے لئے چور،ڈاکوبننا پڑتا ہے ۔تاکہ اس کو اپنے بچوں کے لئے کھانا مل سکے ۔مگر ہم چپ ہیں اور ہم سب کچھ دیکھ کر بھی کچھ کر نہیں سکتے ۔اس لئے کہ اگر ہم نے کچھ کہہ دیا تو کہیں ہمارا کھاناپینا بند نہ ہوجائے ۔زمینی خداؤ اگر آپ کسی کو کچھ دے نہیں سکتے تو کیوں غریبوں کے بچوں سے نوالہ چھینتے ہو۔کب تک ایسے کرتے رہوگے۔اور آخر کب تک یہ ظلم ہو تا رہے گا۔ملک کے اندر تمام اسٹاک ہولڈرز کو لگام ڈالنے کی ضرورت ہے ۔کیونکہ یہی لوگ ملک کے معاشی حالات خراب کرتے ہیں۔ عمران خان صاحب تبدیلی یوٹرنز سے نہیں بلکہ ملک کے حالات ٹھیک کرنے سے آئے گی ۔اوراگر حالات اس طرح ہی رہے تو بے روزگاری ،مہنگائی اور غربت میں اضافے کو روکنا ہمارے بس سے باہر ہو جائے گا اور ہم تنگ دستی ،بے روزگاری اور غربت میں ڈوب جائیں گے ۔ ہمارے ملک کے حالات مزید خراب ہو جائیں گے ۔اگر حکومت نے بے روزگاری ،مہنگائی اور غربت کو کنٹرول کرنے کے لئے کوئی اچھی حکمت عملی تیار نہ کی تو حالات کو کنٹرول کرنا مشکل ہو جائے گا۔اور تبدیلی کا نعرہ ملکی خوشحالی اور ترقی کے لئے سود مند ثابت نہیں ہوگا۔	Politics Articles	تبدیلی اور مہنگائی کا بڑھتا ہوا طوفان
تمہیں یاد ہو کہ نہ یاد ہو، ہمیں یاد ہے ذرہ ذرہ…سن 1975ء کی بات ہے جب اُس وقت کے شیر کشمیر کہلانے والے شیخ محمد عبداللہ سیاست کے الگ الگ دور سے گزر رہے تھے ، جی ہاں یہ وہی وقت تھا جب شیخ صاحب جیلوں میںقید رہتے ہوئے تھک چکے تھے، ٹوٹ چکے تھے،مایوس ہو چکے تھے اور ناراض تھے ،گوکہ اِس دور میں شیخ صاحب بیرون ممالک کے مہمان خانوں کی زینت بھی بن کر بھی رہے لیکن پھر بھی وہ پریشانی میں مبتلا رہے ۔اِس میں کوئی شک نہیں کہ شیخ محمد عبداللہ پر کبھی مہربانیاں اور کبھی پریشانیاں مسلط کی گئیں، کبھی ستم اور کبھی کرم کا مزا چکھا،ظاہر سی بات ہے کہ شیخ عبداللہ نے کبھی دلی دربار کے تئیںتلخ رویہ بھی اپنا یالیکن وقت آنے پر نا ز اٹھانے میں بھی کوئی کسر باقی نہ رکھی ۔شیخ پر پریشانی تبھی مسلط ہوتی تھی جب کبھی اُن کی اَنا جاگ جاتی تھی، وہ جب جب بھی اُس حقائق پسندی کے قریب جانے کی غلطی کرتے تھے جس سے دلی دربار نے انہیں باز رہنے کی ہدایت دی تھی تو پریشانیاں انہیں گھیر لیتی تھیں،لیکن پریشانی سے مہربانی کا سفر زیادہ لمبا نہیں ہوتا تھا، وہ جیل میں رہے ہوں یا جیل سے باہر نوابوں کی طرح رہنا اُن کی زندگی کا اُصول تھابلکہ یوں کہا جائے کہ شیخ عبداللہ اپنے دور کے سب سے بڑے سیاسی نواب گزرے ہیں تو بیجا نہ ہوگا۔شیخ عبداللہ کی اِسی طرز کی سیاست پر اُن کے جانشین بھی چل پڑے،وراثت میں ملی سیاست پر شیخ کے جانشینوں نے خوب مزے لوٹے ، عیش کئے اور مفادات کاننگا ناچ کھیلا، حصول ِ مفاد کی خاطر شیخ طرز کی سیاست کا سلسلہ ابھی بھی زندہ جاوید ہے ۔شیخ عبداللہ نے وراثتی اور کٹھ پتلی سیاست کا جو پودا لگایا ہے وہ آئے روز پھلتا پھولتا ہی جا رہا ہے ،کوئی دوسری سیاسی جماعت شیخ طرز کی سیاست پر ایک اُنگلی اٹھائے توباقی کی چار انگلیاں اُس کے اپنی طرف ہو جاتیں ہیں۔وہ جماعت نیست و نابود کر دی جاتی ہے جو شیخ طرز کی سیاست کے برعکس سیاسی بازار گرم کرنے کی کوشش کرتی ہے۔ نیشنل کانفرنس کی مضبوطی کی اہم وجہ ’’محاذ رائے شماری ‘‘ہے ،اِسی تحریک کی وجہ سے پورے جموں کشمیر میں نیشنل کانفرنس کی جڑیں مضبوط ہوئی اور موجودہ دور میں بھی ہیں،دوسری سیاسی جماعتوں کو پنپنے کا کوئی خاص موقعہ نہیں مل سکا ۔نیشنل کانفرنس کو یوں بھی سیاست کھیلنے کا موقعہ ملا کیونکہ کوئی بھی دوسری سیاسی جماعت جموں و کشمیر کی سیاست میں اپنا وجود برقرار رکھنے میں کامیابی حاصل نہ کر پائی ،چاہیے وہ عوامی نیشنل کانفرنس ہویا پیپلز ڈیمو کریٹک پارٹی ہو۔نیشنل کانفرنس ہر دور میں اپنے وجود کو منواتے ہوئے دوسروں پر سبقت حاصل کی۔ 1975ء کے دور کی بات ہو ، 1977ء کی بات ہو یا پھر 1987کا ذکر ہو نیشنل کانفرنس نے ہر دور میں اپنے آپ کو فرنٹ فٹ پر رکھا ، حسب ِ روایت خود کو توجہ کا مرکز بنائے رکھاخواہ اِس کیلئے نیشنل کانفرنس کو متنازعہ بیانات داغنے کا سہارا ہی کیوں نہ لینا پڑا۔یہی وجہ ہے کہ اُتار چڑھائو آنے کے باجود مخالفین بھی اُنہیں کیساتھ کھیلنا پسند کرتے ہیں۔کچھ وقت کیلئے مفتی محمد سعید نے نئے سیاسی کھلاڑیوں پر مشتمل ایک ٹیم تیار کر کے نیشنل کانفرنس کے ساتھ مقابلہ آرائی کی لیکن یہ مقابلہ زیادہ دیر تک نہیں چل پایا چونکہ مفتی محمد سعید نے جن کھلاڑیوں کواپنا جانشین بنا کر میدان ِسیاست میں اُتارا تھا وہ سیاست دان کم اور ہوا کے دوش پر چلنے والے زیادہ تھے ۔ سیاست کی چلتی گاڑی پر سفر کرنے کے عادی اِ ن سیاسی بازی گروں پر بھروسہ کرنا مفتی محمد سعید کی سب سے بڑی غلطی ثابت ہوئی ۔مفتی محمد سعید کے تیار کردہ سیاسی کھلاڑیوں نے کھیلنا نہیں چھوڑا بلکہ میدان بدلا۔ اب وہ نئے میدان میں اپنی نئی سیاسی پاری کھیلنے کی تگ و دو میں ہیں۔یہ پوری دنیا اور خاص طور پر جموں و کشمیر کےہر باشندے کے سامنے آئینے کی طرح صاف ہو گیا کہ چڑھتے سورج کو سلام کرنے والے ڈوبتے سورج کو یاد کرنا چھوڑ دیتے ہیں بھلے ہی ڈوبتے سورج نے ہی اُن کے سیاسی چراغ روشن کئے ہوں لیکن سیاسی ہوا کے دوش پر چلنے والوںکی فطرت یہی ہوتی ہے کہ وہ وقت کے ساتھ ساتھ اپنی مفادی سیاست کا پہیہ موڑ دیتے ہیں۔ مفتی محمد سعیداِس دنیا سے رخصت کیاہوئے اُس کی ٹیم کا ایک ایک کھلاڑی اُن کی بنائی ہوئی تنظیم سے رخصت ہورہا ہے ۔ قابل بحث ہے کہ مفتی محمد سعید کی دنیا سے رخصتی اور اُن کے سیاسی شاگردوں کی تنظیم سے رخصتی کو کیا نام دیا جانا چاہیے ۔عوامی حلقوں میں تو ابھی تک اِس معاملے کو لیکر بہت سارے نام منظر عام پر آئے ہیں۔ کوئی یہ کہتا ہوا سنائی دیتا ہے کہ تنظیم سے رخصتی پر جانے والے اصل میں سیاسی بھگوڑے ہیں اُن کا مفتی سعید کے ساتھ رشتہ صرف مفادات کی حد تک تھا اور جب مفتی سعید ہی نہیں رہے تو پھر ظاہر سی بات ہے کہ مفادات بھی نہیں رہے ہونگے ۔مفاد ات کی بنیاد پر بننے والا مفتی لشکر اب قصہ پارینہ بن کر رہ گیا ہے،ایک بھولی بسری کہانی ہے جسے ہر سننے والا افسوس کرتا ہے ۔مفتی شاگردوں کی تنظیم سے ایک کے بعد ایک رخصتی تنظیم کی بے ضابطگی اور مفتی شاگردوں کی کمزور سیاسی بساط کا واضح ثبوت ہے ۔مفتی شاگردوں نے جہاں تنظیمی بد نظمی کا ثبوت دیا وہیں تنظیم کے ساتھ صرف مفادات کی بنیاد تک رشتہ استوار رکھنے کا واضح ثبوت بھی پیش کیا۔نتیجتاًمفتی محمد سعید کی تنظیم کو اپنے ہی محافظوں کی بے وفائی کا سامنا کرناپڑااور اِس وقت پیپلز ڈیموکریٹک پارٹی سیاست کے اُس وینٹی لیٹر پر نظر آ رہی ہے جہاںسیاسی موت کا فرشتہ روح قبض کر لیتا ہے۔مانا کہ محبوبہ مفتی نے بہت دم خم رکھا مگر مفتی سعید کے انتخاب نے انہیں تنہا کر دیا۔چونکہ مفتی محمد سعید نے سیاسی موسم کے ٹرٹراتے مینڈکوں کا انتخاب کیا تھا وہ موسم میں ٹرٹرائے تو موسم کے بدلتے ہیں غائب بھی ہوگئے ۔ کانگریس جو ہمیشہ بیساکھیوں کے سہارے چلی آ رہی ہے وہ آج بھی بیساکھیوںکے سہارے ہی چلنے پر یقین رکھتی ہے۔سجاد غنی لون، شاہ فیصل اور انجینئر رشید کا وجود صرف اور صرف پریشر گروپ کی طرح ہے جس کو وقتاً فوقتاً پریشر بنانے کیلئے استعمال کیا جاتا ہے ۔ رہی بات بھارتیہ جنتا پارٹی کی اُس کی پوزیشن بھی کانگریس کی طرح ہی ہے، بیساکھیوں کے سہارے چلنااور عوامی خواہشات کے ساتھ کھیل کر اپنی سیاسی لہر بنانا بھاجپا کی فطرت میں ہے اور اُن کے منشور کا اہم اصول بھی یہی ہے۔آ جا کے ایسے میں جو نیا کھیل شروع ہوگا وہ نیشنل کانفرنس سے ہی شروع ہوگاکیونکہ نیشنل کانفرنس دونوں خطوں میں موجود ہے ایسے میںکوئی بھی اِن کو اپنے گروپ میں رکھنے کی کوشش کرے گا۔نیشنل کانفرنس کیلئے کچھ مشکل بھی نہیں ہے وہ پہلے بھی اِس گروپ کے سنگ رہ چکاہی ، خصوصی طور پر قائد ِ ثانی اور عمر عبداللہ صاحب نے لاکھ اختلافات کے باجود بھی دلی دربار میں اچھا خاصہ وقت گزارا ہے ، یوں بھی نیشنل کانفرنس کے کہنے اور کرنے میں ہمیشہ سے ہی تضاد رہا ہے۔جس کی ایک مثال یہ بھی ہے کہ چند روز قبل نیشنل کانفرنس کے ایک لیڈر نے بیان دیا جس میں وہ کہتے ہیںکہ ’’ اگر 370کو بحال نہیں کیا گیا تو ہم الیکشن میں حصہ نہیں لیں گے‘‘ لیکن دوسرے ہی روز نیشنل کانفرنس کی اعلیٰ قیادت نے مذکورہ لیڈر کے اِس بیان کواُن کا ذاتی بیان قرار دیا۔اب آنے والے وقت میں کیا ہوگا…… لازم ہے ہم بھی دیکھیں گے!! 	Politics Articles	لازم ہے کہ ہم بھی دیکھیں گے!
بلدیاتی انتخابات کو حقیقی جمہوریت کے آئینے سے تشبیہ دِی جاتی ہے، انتخاب کا بنیادی مقصد لوگوں کے مسائل ان کی دہلیز پر حل کرنا ہے۔ امن وامان کا قیام، تعلیم و تربیت کی سہولتیں، روزگار، سکونت اور ضروریاتِ زندگی کی فراہمی، یہ تمام امور بلدیاتی نظام کی بنیاد ہیں۔ بلدیاتی انتخابات کسی بھی ملک میں اہم کردار ادا کرتے ہیں۔ایک یہ کہ ان انتخابات سے عوام کے مقامی مسائل حل کرنے کی راہ ہموار ہوتی ہے، دوسرے نچلی سطح سے سیاسی قیادت ابھرنے کے مواقع فراہم ہوتے ہیں، تیسرا اہم فائدہ یہ ہوتا ہے کہ اختیارات کی مرکزیت ختم ہوجاتی ہے اور بلدیاتی ادارے بااختیار اور مالی وسائل کے مالک ہوجاتے ہیں اور مقامی مسائل حل کرنے میں مالی وسائل کے استعمال میں آزادی کی وجہ سے مقامی اور علاقائی مسائل حل کرنے میں آسانی پیدا ہوجاتی ہے۔ چودہ سو برس پہلے مغرب بلدیاتی نظام سے واقف ہی نہ تھا۔ ہم نے تسخیر کائنات کا سبق بھلا دیا اور علم و عمل کو چھوڑ کر طاؤس و رباب کو سینے لگایا تو سب کچھ رکھتے ہوئے مفلس اور بے نوا ہوگئے اور جو جہالت کے گم کردہ راہی تھے ہماری کتابیں پڑھ کر سنبھلے اور نشاۃ ثانیہ کا اہتمام کیا اور وہ آج ستاروں پر کمند ڈال رہے ہیں اور ہم خاموش تماشائی، فرق صرف عمل کا ہے۔ قرآن حکیم نے ہمیں بار بار بتایا ہے کہ ہم ابن ِ آدم کی اولاد ہیں اور زمین پر اللہ کریم کا کنبہ ہیں۔دُنیا اور دُنیا کی ہر شے ہمارے لیے مسخر کی گئی ہے۔ اسلام نے جہاں سیاسی، معاشی اور عمرانی معاملات و مسائل میں رہنمائی کی، وہیں اس دین فطرت نے انسانی معاشرے کے قیام و بقا کے اصول بھی بتائے۔ انسان فطرتاً مل جل کر رہنا چاہتا ہے، مل جل کر رہنے سے جو مسائل پیدا ہوتے ہیں، ان کو حل کرنے کے طریقے بتائے کہ صاف اور سیدھا طریقہ یہ ہے کہ ہم رحمن کی رسی کو مضبوطی سے تھام لیں، مسائل خودبخود حل ہوتے جائیں گے۔ مل جل کر رہنے سے معاشرہ بڑھتا ہے۔ معاشرہ بڑھنے لگے اور بستیاں پھیلنے لگیں تو مسائل بے حد بڑھ جاتے ہیں۔ انسانی فطرت کے اس معاملے کو پیش نظر رکھ کر بلدیاتی نظام کے بارے میں اللہ کے پیارے حبیب ﷺنے مسلمانوں کو ہدایت فرمائی کہ ”اپنے شہروں کو بہت پھیلنے نہ دینا“۔ علامہ اقبالؒ یورپ سے واپسی پر کچھ دن اٹلی میں ٹھہرے، مسولینی سے ملاقات کی تو اسے شہروں کی حدود کے بارے میں رسول پاک ﷺ کا یہ فرمان عالیشان سنایا تو وہ اش اش کر اٹھا۔ کیونکہ شہروں کی حدود کے بڑھ جانے سے بے پناہ مسائل پیدا ہوتے ہیں، جن میں مہنگائی بڑھ جانا، امن و امان متاثر ہونا، اور پھر جرائم میں اضافہ ہو جاتا ہے، گندگی بڑھ جاتی ہے، ماحولیاتی آلودگی میں اضافہ ہوتا ہے، اخلاقی گراوٹ بڑھنے لگتی ہے، کھانے پینے کی اشیا ء میں ملاوٹ شروع ہوجاتی ہے، بے روزگاری عام ہوجاتی ہے۔ غرض یہ کہ شہروں کی حدود بڑھنے سے مسائل ہی مسائل پیدا ہوتے ہیں۔ اس کی سب سے بڑی مثال پاکستان کا سب سے بڑا شہر کراچی ہے۔شہروں کی ترقی ہی ملکوں کی ترقی کی بنیاد ہے۔بلدیاتی اداروں کو کسی بھی ملک میں کی ابتدائی سیاسی نرسریاں کہا جاتا ہے۔ دُنیا بھر میں انہی اداروں نے کئی بڑی سیاسی شخصیات کو جنم دیا جنہوں نے آگے چل کر ملک کی قیادت کی باگ دوڑ سنبھالی۔ ہمارے ہاں بھی کئی شخصیات نے بلدیات کی نرسری سے پرورش پائی۔ ایسٹ انڈیا کمپنی نے ہندوستان میں 1688ء میں پہلی بار بلدیاتی اداروں کا تصور متعارف کرایا تھا، پہلی میونسپل کمیٹی مدارس میں بنوائی تھی۔بلدیاتی اداروں کو بنیاد سمجھا جاتا ہے اگر دُنیا کے ترقی یافتہ ممالک پر نظر ڈالیں تو وہاں ہمیں بلدیاتی ادارے ناصرف مستحکم دکھائی دیں گے بلکہ ان میں کام کرنے والے لوگ پیشہ ورانہ مہارت کے ساتھ ساتھ جذبہ حب الوطنی سے بھی سرشار ہوتے ہیں، وہ لوگ کام کو عبادت کی کرتے ہیں اور عبادت میں یکسوئی ہی ان کی کامیابی کا راز ہے۔1985 ء میں برطانوی حکومت نے برصغیر پاک و ہند میں میونسپل کارپوریشن کے نظام کا آغاز کیا جس کے کل 27 ممبران تھے جن میں 26 ممبران میونسپل کمیشنر اور 27 واں میئر کہلایا۔ جس کی واضح مثال سال 2019ء میں ریاست ہائے متحدہ امریکہ، عوامی جمہوریہ چین،جاپان،جرمنی،برطانیہ،بھارت،فرانس،اٹلی،برازیل اور کینیڈا کا ترقی میں دُنیا بھر کے ممالک میں پہلے دس ممالک میں آنے کی ایک وجہ ان ممالک کا اپنے ملکوں میں مسلسل جمہوری اداروں اور بلدیاتی نظام کو بھی مستحکم، فعال اور بااختیار بنائے رکھنا ہے۔ ان مُہذب معاشروں میں اس حد تک مقامی حکومتوں کو اختیارات دئیے گئے ہیں کہ انفرااسٹرکچر، تعلیم، پولیس اور صحتِ عامہ بھی مئیر کے اختیار میں ہوتے ہیں۔ اگر تاریخ کا مطالعہ کیا جائے تو پاکستان میں بلدیاتی نظام 1912 ء کے قوانین کا تسلسل ہے، قیام پاکستان کے وقت کیونکہ مملکت خدا داد کا ابتدائی ڈھانچہ برطانوی ایکٹ 1935 کے تحت ہی رکھا گیا اور وقتی طور پر اس کے تحت نظام چلایا گیا تو 1959 میں پاکستان میں پہلی بار سیاسی مصلحتوں اور ضرورت کے تحت صدر ایوب خان نے نئے طرز کا نظام رائج کیا جسے 1962 کے آئین کے باب دوئم کے آرٹیکل 158 کے تحت الیکٹرول کالج میں تبدیل کر دیا گیا تاہم پاکستان میں یہ ادارے مخصوص شکل میں 1964 ئمیں متعارف کرائے گئے اور بلدیاتی اداروں کو ترقیاتی کاموں میں شرکت کے مواقع مہیا کرنے کے علاوہ کچھ عدالتی اختیارات بھی تجویز کیئے گئے۔ 1972 ء میں ذوالفقار علی بھٹو نے نیا بلدیاتی قانون پیپلز گورنمنٹ آرڈینس جاری کیا۔جنرل ضیاء الحق نے1979ء میں پاکستان میں مقامی حکومتوں کا آرڈینس جاری کر کے انتخابات کروائے۔ 1969 ء میں انکی حکومت کے اختتام کیساتھ ہی ان کا یہ نظام بھی رخصت ہوا۔ دوسری بار جنرل ضیاء الحق نے لوکل گورنمنٹ سسٹم 1979ء میں نافذ کیا۔جس کے مطابق شہری اور دیہی دو طرح کے ادارے معرض وجودمیں آئے جن میں ٹاؤن کمیٹی،میونسپل کمیٹی،میونسپل کارپوریشن اور میٹرو پولیٹن کارپوریشن آبادی کے تناسب سے شہری سطح پر جبکہ یونین کونسل،تحصیل کونسل اور ضلع کونسل کے ادارے دیہی علاقوں میں قائم ہوئے۔ اس کے بعد 1998 ء میں بھی بلدیاتی انتخابات کروائے گئے مگر بلدیاتی نظام کا جو سب سے کامیاب دور گزرا وہ 2001 سے 2005 میں یہ نظام مضبوط بنیادوں پر نا صرف استوار کیا بلکہ ناظمین کو مفاد عامہ اور انتظامی امور کے میدان میں لا محدود اختیارات سونپے گئے اور ناظمین کو بے شمار فنڈز بھی جاری کئے گئے۔ بلدیاتی نظام ایک ایسا نظام ہے جس میں عوام براہ راست منسلک ہوتے ہیں عوام اپنے نمائندوں کا انتخاب خود کرتے ہیں اور انہیں نہ صرف وہ عرصہ دراز سے جانتے ہیں بلکہ ان پر اعتماد بھی کرتے ہیں جبکہ قومی و صوبائی نمائندے محض انتخابات کے دِنوں میں ہی عوام میں نظر آتے ہیں وہ نہ تو علاقے کے مسائل کو جانتے ہیں اور نہ ہی عوام سے شناسائی رکھتے ہیں۔ عوام اپنے نمائندے اہل علاقہ سے منتخب کرتے ہیں ملکی سطح پر چھوٹے چھوٹے وارڈ / یونٹ میں الیکشن کروائے جاتے ہیں اور وہی اُمیدوار کامیاب ہوتے ہیں جنہیں عوام براہ راست چنتے ہیں۔ بلدیاتی نظام میں نمائندوں کا اپنے علاقہ سے منتخب ہونے کی وجہ سے وہ نہ صرف چوبیس گھنٹے عوام کی خدمت پر مامور رہتے ہیں۔ اس نظام کی ایک اور اہم خوبی خواتین کی انتخابات میں شمولیت ہے اہلِ علاقہ سے ہونے کی بناء پر وہ ان خواتین اُمیدواروں کا چناؤ کر سکتی ہیں جن پر وہ نہ صرف بھروسہ کرتی ہیں بلکہ اُنہیں یقین ہوتا ہے کہ وہ ان کے مسائل کو اُجاگر کرنے اور حل کرنے کی بھر پور سعی کریں گی۔ اگر ہر علاقے میں بلدیاتی ادارے ہوں، عوامی نمائندے عوام کی نمائندگی کریں، تو ایسا ہرگز نہ ہو۔ جس صورتِ حال کی وجہ سے معاشرے میں عدم برداشت کا کلچر بھی پروان چڑھتا ہے، کیونکہ جب لوگوں کو اپنے مسائل کے حل کا کوئی راستہ نظر نہیں آتا تو وہ سڑکوں پر آ جاتے ہیں اور اپنا غم و غصہ سرکاری املاک پر نکالتے ہیں ہونا تو یہ چاہئے کہ عوام کو اپنے چھوٹے چھوٹے مسائل کے لئے ذلیل و خوار نہ ہونا پڑے، ایک خود کار نظام کے تحت ان کے مسائل کو حل کیا جاتا رہے، آزاد کشمیر میں بھی گزشتہ 29 سالوں میں بلدیاتی انتخاب نہیں ہو سکے، جس کی وجہ سے دور افتادہ گا وں کے مسائل اس طرح سے ارباب ِاختیار تک پہنچ نہیں سکتے، جس کے باعث عوام کو شدید مشکلات کا سامنا بھی کرنا پڑتا ہے۔ بلدیاتی انتخابات کا انعقاد نہ صرف آئینی تقاضہ ہے بلکہ محرومیوں سے نجات کیلئے بلدیاتی انتخابات میں تسلسل انتہائی ضروری ہے۔ بلدیاتی انتخابات کے انعقاد کیلئے نئی حلقہ بندی ضروری ہے اور حلقہ بندی مردم شماری کے بغیر ممکن نہیں، ضرورت اس امر کی ہے کہ ملک کے تمام صوبوں /آزاد کشمیر میں بر وقت بلدیاتی انتخابات کروائے جائیں،تاکہ عوام کے مسائل بلدیاتی سطح پر حل ہو سکیں۔ موجودہ دَور حکومت میں ایک بارپھر بلدیاتی انتخابات منعقد کروانے جارہے ہیں اسلئے اُمید کی جاتی ہے کہ یہ نظام اپنی اَصل شکل میں رائج کیا جائیگا جس سے نہ صرف ملکی سطح پر عوامی نمائندگی ہوسکے گی بلکہ عام لوگوں کی فلاح وبہبود کیلئے بھی خاطر خواہ کام کیا جائے گا۔ 	Politics Articles	بلدیاتی نظام ، ترقی کا واحد راستہ!
 اقوام متحدہ کی سلامتی کونسل (یو این ایس سی)نے 1971کے بعد، گزشتہ 50 سال میں دوسری بار(چھ ماہ سے بھی کم عرصہ میں دوسری بار) بدھ کے روز جموں و کشمیر پر بند کمرے میں ایک اجلاس منعقد کیا اور مقبوضہ کشمیر کی صورتحال کا جائزہ لیا۔سلامتی کونسل کاپہلا مشاورتی اجلاس 16اگست 2019کو منعقد ہوا تھا۔ اس کے بعد 17دسمبر کو بھی ایک خصوصی اجلاس طلب کیا گیا تھا ،مگر فرانس کی مخالفت کے بعد اجلاس ملتوی کردیاگیا، تا ہم اسی دن اقوام متحدہ کے ترجمان نے مقبوضہ کشمیر کی موجودہ صورتحال پر تشویش کا اظہار کیا۔اقوام متحدہ کے صدر دفتر میں اپنی روزانہ نیوز بریفنگ کے موقع پر، ترجمان اسٹیفن ڈوجرک نے کہا، ''ہم مقبوضہ کشمیر کی صورتحال سے مکمل طور پر آگاہ ہیں اور صورتحال کو قریب سے دیکھ رہے ہیں''۔ توقع کی جارہی تھی کہ سلامتی کونسل کے پانچ مستقل ممبران متنازعہ خطے کی صورتحال پر تبادلہ خیال کریں گے ، لیکن فرانس کی مخالفت کے بعد اجلاس ملتوی کرنا پڑا۔امریکہ ، روس، چین، برطانیہ اور فرانس - پانچ مستقل ممبروں میں سے کسی کی تجویز سے صرف اتفاق رائے سے سلامتی کونسل کا اجلاس طلب کیا جا سکتا ہے۔ ایک صحافی نے مسٹر ڈوجرک کو یاد دلایا کہ 5 اگست سے مقبوضہ علاقے میں لوگ کرفیو، لاک ڈاؤن اور معلومات کے فقدان کے تحت زندگی گزار رہے ہیں۔ترجمان نے کہا کہ وہ اس صورتحال سے بخوبی واقف ہیں لیکن ان کے پاس کوئی نئی اطلاع نہیں ہے۔ ایک فرانسیسی سفارتی ذرائع نے نیویارک میں بھارتی صحافیوں کو بتایا کہ ان کے ملک نے مجوزہ اجلاس کی مخالفت کی ۔ ''ہماری پوزیشن بالکل واضح ہے۔ بھارت اور پاکستان کے مابین مسئلہ کشمیر کا دو طرفہ رویہ اختیار کرنا ہے۔ ‘‘اس کے بعد 24دسمبر کو بھی ایک اجلاس ہونے کی اطلاع ہے۔ سلامتی کونسل نے مقبوضہ جموں و کشمیر میں بھارتی حکومت کے غیر آئینی اقدامات سے وہاں کی صورتِ حال اور قابض بھارتی فورسز کے ظلم و ستم پر15جنوری کو اجلاس میں ایجنڈہ آئٹمز کے بعد ’’دیگر بزنس‘‘کے تحت جائزہ لیا۔ سلامتی کونسل کا اجلاس چین اور پاکستان کی درخواست پر منعقد ہوا۔بھارتی لابی نے پروپگنڈہ کیا تھا کہ اس بار بھی فرانس کی مخالفت سے اجلاس منسوخ ہو گا۔ تا ہم فرانس نے مخالفت نہ کی۔ سلامتی کونسل میں موثر لابنگ کے فقدان سے سلامتی کونسل کے ممبران نے مسلہ کشمیر کو پاک بھارت کے مابین دوطرفہ مذکرات سے حل کرنے کی بات کی۔ گزشتہ سال 5 اگست سے مقبوضہ کشمیر لاک ڈاون اور پابندیوں کی زد میں ہے اورعوام کی انٹرنیٹ تک رسائی ختم کر دی گئی ہے۔ توقع ظاہر کی گئی کہ کشمیر کی جنگ بندی لکیر کے آر پار تعینات اقوام متحدہ کے ملٹری آبزرور گروپ یا یوا ین فوجی مبصرین سلامتی کونسل کے ممبران کو پاکستان اور بھارت کے مابین سیز فائر لائن پر تیزی سے بگڑتی ہوئی صورتحال سے آگاہ کریں گے۔سلامتی کونسل کے گزشتہ اجلاس میں بھی اہم بریفنگز ہوئیں۔ اجلاس میں 5مستقبل اور 10غیر مستقبل رکن ممالک کے مندوب شریک ہوئے۔گزشتہ اجلاس میں اقوام متحدہ کے ملٹری ایڈوائزر جنرل کارلوس لوئٹے نے جموں کشمیر صورتحال پر بریفنگ دی۔سیکیورٹی کونسل کے رکن ممالک کویو این کے اسسٹننٹ سیکریٹری جنرل آسکر فرنانڈس ٹارنکو نے بھی بریف کیا۔سلامتی کونسل کے اجلاس میں مقبوضہ وادی میں جاری انسانی حقوق کی خلاف ورزیوں، سیز فائر لائن کی صورتحال، یو این فوجی مبصرین کی سرگرمیوں پر بریفنگ دی گئی۔ وزیر خارجہ شاہ محمود قریشی نے بھارتی فوجیوں کی طرف سے جنگ بندی کی خلاف ورزیوں کی نشاندہی کرنے کے لئے اقوام متحدہ کو ایک خط لکھا تھا۔انھوں نے مکتوب میں مقبوضہ کشمیر میں بھارتی فوجی جماؤ اور میزائلوں کی تنصیب پر تشویش کا اظہار کرتے ہوئے اقوام متحدہ سے اس معاملے پر بات کرنے کے لئے ہنگامی اجلاس طلب کرنے کو کہا ۔سلامتی کونسل کو 12 دسمبر کو لکھے گئے خط میں وزیر خارجہ نے کشیدگی میں اضافے پر تشویش کا اظہار کیا۔جب کہ چین کے اقوام متحدہ میں مشن نے لکھا، ''صورتحال کی سنگینی اور مزید بڑھنے کے خطرے کے پیش نظر چین پاکستان کی درخواست کی باتوثیق کرنا چاہے گا، اور کشمیر کی صورتحال پر کونسل کی بریفنگ کی درخواست کرے گا۔'' وزیر خارجہ نے سلامتی کونسل سے مطالبہ کیا کہ وہ مقبوضہ کشمیر میں حالیہ پریشان کن پیشرفتوں کا جائزہ لیں ،جو امن و سلامتی کے لئے خطرہ ہیں۔ (i)بھارت نے 3ہزار سے زیادہ بار جنگ بندی کی خلاف ورزی کی ، خواتین اور بچوں سمیت 300 سے زائد شہریوں کو نشانہ بنایا، (ii) پانچ سیکٹرز میں سیز فائر لائن پر باڑ کو جزوی طور پر ہٹایا، (iii) سیز فائر لائن پر برہموس میزائل، اینٹی ٹینک نصب کئے اور (iv) اگست 2019 کے بعد سے گائیڈڈ اور سپر سانک میزائلوں کے کئی تجربات کئے۔ پاکستان کے سفیر منیر اکرم نے کہا، '' موجودہ صورتحال ہمارے خطے میں امن و سلامتی کے لئے خطرہ ہے۔'' ''ہم اس حقیقت کا خیرمقدم کرتے ہیں کہ کونسل اس معاملے پر فعال طور پر قابو پا رہی ہے''۔ ''ہم توقع کرتے ہیں کہ یو این فوجی مبصرین جلد از جلد جنگ بندی لائن پر موجود صورتحال کے بارے میں کونسل کو تفصیلی بریفنگ فراہم کریں گے''۔انہوں نے نشاندہی کی کہ حال ہی میں بھارتی وزارت داخلہ کے جاری کردہ نام نہاد ’سیاسی نقشے‘ کو اقوام متحدہ نے قبول نہیں کیا ہے، جس میں جموں و کشمیر کو واضح طور پر متنازعہ علاقہ قرار دیا گیا ہے۔''جموں و کشمیر ایک بین الاقوامی تنازعہ ہے جو گذشتہ سات دہائیوں سے سلامتی کونسل کے ایجنڈے پر ہے۔''۔ ''جموں و کشمیر تنازعہ کا حل اقوام متحدہ کے چارٹر اور متعلقہ سلامتی کونسل کی قراردادوں کی بنیاد پر اور جموں و کشمیر کے عوام کی خواہشات کے مطابق سلامتی کونسل کے لئے ایک اہم کام ہے''۔اقوام متحدہ کی کونسل نے تنازعہ پر تمام فریقین سے اپیل کی کہ وہ یکطرفہ کارروائی کرنے سے باز رہیں۔ وزیر خارجہ شاہ محمود قریشی، جو اس وقت امریکہ اور ایران کے درمیان تناؤ کو ختم کرنے کے مشن پر ہیں، نے بدھ کی سہ پہر کو نیویارک پہنچتے ہی واشنگٹن روانگی سے قبل اقوام متحدہ کے رہنماؤں سے ملاقات کی۔ان کی پہلی ملاقات اقوام متحدہ کے سکریٹری جنرل انتونیو گٹیرس سے ہوئی ، اس کے بعد اقوام متحدہ کی جنرل اسمبلی کے صدر، تیجانی محمدبندے، سے ملاقات ہوئی۔اگرچہ سلامتی کونسل کا اجلاس بند دروازوں کے پیچھے ہوا، لیکن چینی سفیر جانگ جون نے چیمبر کے باہرمیڈیا سے اس بات کی تصدیق کی کہ کونسل نے مقبوضہ کشمیر کی صورتحال کا جائزہ لیا ۔ ''جموں و کشمیر سے متعلق ہمارا اجلاس ہوا۔ سلامتی کونسل نے سیکریٹریٹ سے صورتحال پر بریفنگ سنی‘‘۔سفیر نے یاد دلایا کہ حال ہی میں مسٹر قریشی نے جموں و کشمیر کی صورتحال پر توجہ دینے کے لئے سلامتی کونسل کو خط لکھے تھے۔چینی سفیر نے نشاندہی کی کہ ''انڈیا اور پاکستان کا مسئلہ سلامتی کونسل کے ایجنڈے پر ہمیشہ رہتا ہے، حال ہی میں ہم نے بھی کچھ تناؤ دیکھا ہے‘‘۔''ہمارا مؤقف بالکل واضح ہے۔ چین ،کشمیر کوانڈیا اور پاکستان کے مابین ایک متنازعہ خطہ کے طور پر تسلیم کرتا ہے اور کھل کر اسلام آباد کے اس مطالبہ کی حمایت کرتا ہے کہ کشمیری عوام کو اپنے مستقبل کا فیصلہ کرنے کے لئے حق خودارادیت دیا جائے‘‘۔چین اور پاکستان نے مطالبہ کیا تھا کہ یواین فوجی مبصرین سے بریفنگ لی جائے تا ہم کسی طرف سے تصدیق نہیں ہوئی کہ آیا فوجی مبصرین نے سلامتی کونسل کو کوئی بریفنگ دی یا نہیں۔ یو این فوجی مبصرین کے ایک چیف میجر جنرل جوزف بالی نے سرینگر میں ایک ملاقات میں وضاحت کی تھی کہ مبصرین اقوام متحدہ کے سیکریٹری جنرل کو رپورٹ کرنے کا منڈیٹ رکھتے ہیں۔ جب کہ اقوام متحدہ کے دنیا میں دیگر فوجی مشنز سلامتی کونسل کو رپورٹ کرتے ہیں۔ چین کے سفیر نے بھی اس کی وضاحت نہیں کی کونسل نے ملٹری آبزرور گروپ کی رپورٹ پر تبادلہ خیال کیا، جیسا کہ توقع کی گئی تھی، انہوں نے سلامتی کونسل کے سیکریٹریٹ کی طرف سے بریفنگ کا ذکر کیا۔ جنگ بندی لائن پر بھارتی جارحیت کی وجہ سے متعدد شہری اور فوجی شہید ہوچکے ہیں اور پاکستان نے پہلے ہی کونسل کو متنبہ کیا کہ ایسی خلاف ورزی صورتحال کو مزید خراب کرسکتی ہے۔ کونسل نے فوجی مبصرین گروپ سے کشمیر کی صورتحال پر رپورٹ پیش کرنے کو کہا تھا۔ شاہ محمود قریشی نے نیویارک میں اقوام متحدہ کے رہنماؤں کے ساتھ اپنی ملاقاتوں میں مسئلہ کشمیر کو اٹھایا، اس بات کا اعادہ کیا کہ کشیدگی خطے میں ایک بڑے تنازعہ کا باعث بن سکتی ہے۔ انہوں نے اقوام متحدہ پر بھی زور دیا کہ وہ 72 سال پرانے اس تنازعہ کو حل کرنے میں اپنا کردار ادا کریں۔نئی دہلی کے مقبوضہ کشمیر پر حالیہ اقدامات سلامتی کونسل کی قراردادوں کی کھلی خلاف ورزی ہیں۔بھارت نے صورتحال کو مزید خوفناک بنا دیا ہے، کیوں کہ بھارت نے کشمیر کو ایک سنگین لاک ڈاؤن اور پابندیوں میں جھکڑ دیا ہے۔نیویارک کی کشمیری برادری نے مقبوضہ ریاست کو بھارت کی طرف سے غیر قانونی طور دہلی کے انتظام میں دینے اور انسانی حقوق کی مسلسل خلاف ورزیوں کی طرف توجہ مبذول کروانے کے لئے 26 جنوری کو، جو ہندوستان کا یوم جمہوریہ ہے، اقوام متحدہ کی عمارت کے باہر ایک بڑے احتجاج کا منصوبہ بنایا ہے۔8 اگست2019 کو اقوام متحدہ کے سکریٹری جنرل نے ایک بیان میں اس صورتحال پر تشویش کا اظہار کیا اور کہا، ''اس خطے پر اقوام متحدہ کا مؤقف اقوام متحدہ کے منشور اور قابل اطلاق سلامتی کونسل کی قرار دادوں کے تحت چلتا ہے۔کشمیر میں بھارتی پابندیوں کی اطلاعات پر تشویش ہے، جو خطے میں انسانی حقوق کی صورتحال کو بڑھا سکتی ہے،تمام فریق ایسے اقدامات کرنے سے باز رہیں جوکشمیر کی حیثیت کو متاثر کرسکتے ہیں‘‘۔ متنازعہ کشمیر میں بھارت اور پاکستان کے مابین جنگ بندی کی نگرانی کرنے کے لئے 1949 سے اقوام متحدہ کے امن فوج تعینات ہے۔مقبوضہ کشمیر میں اس وقت بھارت سے آزادی اور یو این قراردادوں کے مطابق رائے شماری کے لئے مسلح جدوجہد چل رہی ہے۔ جس کا الزام بھارت ہمیشہ پاکستان پر عائد کرتا ہے۔ لیکن پاکستان اس کی تردید کرتا ہے، اور تصدیق کرتا ہے کہ وہ عدم تشدد آزادی پسندوں کو صرف اخلاقی، سفارتی اور سیاسی مدد فراہم کرتا ہے۔سلامتی کونسل نے 1948 میں اور 1950 کی دہائی میں انڈیا اور پاکستان کے درمیان خطے کے تنازعہ پر متعدد قراردادیں منظور کیں، جس میں ایک یہ بھی شامل ہے کہ کشمیر کے مستقبل کا تعین کرنے کے لئے یو این کی نگرانی میں رائے شماری کی جانی چاہئے۔ایک اور قرارداد میں دونوں فریقوں سے یہ بھی مطالبہ کیا گیا کہ وہ ''کسی بھی طرح کے بیانات دینے یا کسی بھی ایسی حرکت کی اجازت دینے سے باز رہیں جن سے صورتحال مزید خراب ہوسکتی ہے۔'' پاک بھارت کے درمیان تقریباً 150مرتبہ دو طرفہ مذاکرات ہوئے ۔ جو ہمیشہ ناکام ہو گئے۔ مسلہ حل نہ کیا جا سکا۔ اس لئے سلامتی کونسل کی ذمہ داریاں بڑھ گئیں۔ سلامتی کونسل کے اجلاس میں یو این فوجی مبصرین بریفنگ دیں تو ہو سکتا ہے کہ جنگ بندی کی خلاف ورزیوں کو سامنے لایا جا سکے اور بھارتی جارحیت سے ہزاروں معصوم عوام کی ہلاکتوں کے بارے میں سلامتی کونسل آگاہ ہو سکے۔بھارت چاہتا ہے کہ یو این فوجی مبصرین متنازعہ خطے سے واپس چلے جائیں۔مگر اقوام متحدہ کے ملٹری آبزرور مشن (یو این ایم او جی آئی پی) کے لئے مالی اعانت کم کرنے کی کوششوں کے باوجود، یو این جنرل اسمبلی نے امن مشن کے لئے ایک مکمل بجٹ کی منظوری دی ۔مبصرین کے باقاعدہ بجٹ کے ذریعے مالی اعانت فراہم کی جاتی ہے۔ یہ 43 فوجی مبصرین اور 73 بین الاقوامی سویلین اہلکاروں پر مشتمل ہے۔بھارت مشن کا کردار ختم کرنے کے لئے دباؤ ڈال رہا ہے تا ہم اس خطے میں امن و استحکام کو برقرار رکھنے میں اس کا کلیدی کردار ہے۔فوجی مبصرین کا ایک اہم پہلو یہ ہے کہ یہ جموں و کشمیر کو حل طلب تنازعہ کے طور پر اجاگر کرنے کے لئے کام کرتے ہیں جو سلامتی کونسل کے ایجنڈے پرہے۔جس کو حل کرنا اقوام متحدہ اور عالمی برادری کی ذمہ داری ہے۔گزشتہ ماہ 193 رکنی جنرل اسمبلی کی پانچویں کمیٹی میں، جو معاشی اور مالی امور سے متعلق ہے، کے مذاکرات کے دوران، پاکستان کے وفد نے UNMOGIP کے بجٹ کو کم سے کم کرنے کی بھارتی کوششوں کو ناکام بنانے میں کامیابی حاصل کی،کمیٹی نے آخر کار اسمبلی کو مشن کے لئے مکمل مالی وسائل برقرار رکھنے کی سفارش کی۔نیز، بھارت فوجی مبصرین کے سرینگرہیڈ کوارٹر میں ایک ایسی نشست منسوخ کرنے میں ناکام رہا جو گذشتہ دو سالوں سے خالی ہے۔بھارتی ویزا نہ ہونے کی وجہ سے اس نشست کے لئے بھرتی میں تاخیر ہوئی۔ کشمیر پر سلامتی کونسل کا دوسرا اجلاس اہم پیش رفت ہے۔ تا ہم پاکستان کو سلامتی کونسل خاص طور پر فرانس، امریکہ، روس اور برطانیہ سمیت دیگر غیر مستقل ممبران کاسامنے یہ کیس موثر اور مدلل انداز مین پیش کرنے کی ضرورت ہے کہ کشمیر دو طرفہ مسلہ نہیں ، ایک عالمی تنازعہ ہے۔ شملہ معاہدہ اور اعلان لاہور کے تحت پاک بھارت کے درمیان بات چیت ناکام ہو چکی ہے۔ بھارت دباؤ ختم ہونے پردنیا کے سامنے مسلہ کشمیر کو کبھی دو طرفہ اور کبھی اپنا اندرونی مسلہ قرار دیتا ہے ۔ جب کہ پاکستان کے ساتھ بات چیت سے فرار ہو جاتا ہے۔ اس لئے سلامتی کونسل ہی اپنی قراردادوں کی روشنی میں مسلہ کشمیر کو حل کرانے میں کردار ادا کر سکتی ہے۔ دنیا پر یہ بھی باور کرانے کی ضرورت ہے کہ مسلے کے حل کے لئے سنجیدہ اقدامات نہ کئے گئے اور بھارت کے تاخیری حربوں کو قبول کیا گیا تو اس سے جنوبی ایشیا ہی نہیں بلکہ عالمی امن داؤ پر لگ سکتا ہے۔ کشمیر پر سلامتی کونسل کے مشاورتی اجلاس یا دیگر بزنس کے تحت جائزہ لینے کا فیصلہ پیش رفت ہے تا ہم اس کے بعد سلامتی کونسل کے خصوصی اجلاس کے انعقاد کے لئے لابنگ کی جائے۔ بھارت کا گمراہ کن بیانیہ دنیا کے سامنے ان کے انداز اور تلفظ میں پیش کیا جائے تومثبت نتائج برآمد ہونے کی توقع کی جا سکتی ہے۔	Politics Articles	کشمیر پر سلامتی کونسل کا دوسرا اجلاس
اپوزیشن کے تعاون سے پنجاب کی وزارت اعلیٰ پرویز الٰہی کے آس پاس جیب موجود جبکہ پی ٹی آئی کا کہناہےکہ باتیں ہوا ہوجائینگی، پنجاب اور مرکز میں5سال پورے کرکے دوبارہ آئینں گے۔ تفصیلات کےمطابق گزشتہ چند دنوں سے اس بحث نے شدت پکڑلی ہے کہ جلد حکومت تبدیل ہونے والی ھے۔گزشتہ دنوں اتحادیوں کی ناراضی کے حوالے سے قوم کو جو خبریں ملیں وہ من و عن سچ ثابت ہوئیں تاہم حکومت کے ایک بڑے اتحادی جسے وزارت عظمیٰ اور وزارت اعلیٰ دونوں رکھنے کا تجربہ حاصل ہے بار بار یہ کہتے ہیں کہ وہ عمران خان کی حکومت کو گرانے میں کوئی کردار ادا نہیں کریں گے۔ چوہدری پرویز الٰہی کی جماعت کا مرکز میں اتحاد چھوڑنے کا کوئی ارادہ نہیں یا کم از کم عمران خان کے خلاف کسی تحریک کا حصہ نہیں بنیں گے اور زبان کے پکے رہیں گے مگر حقیقت یہ بیان کی جارہی ھےکہ اندرون خانہ چوہدری پرویز الٰہی وزیر اعلیٰ بننے کی تیاری مکمل کرچکے ہیں اور وہ واسکٹ جو وہ پہنتے ہیں اس میں مسلم لیگ ن کے بازو لگ کر اسے جلد شیروانی میں تبدیل کرنے والے ہیں۔ اس حوالے سے انکی تیاری 100 فیصد مکمل ہے اورکسی بھی لمحے پنجاب میں وزیر اعلیٰ کے خلاف تحریک عدم اعتماد لاسکتی ہے کیونکہ پنجاب کے وزیر اعلیٰ عثمان بزدار کی تبدیلی کا مطالبہ نہ صرف اپوزیشن کررہی ہے بلکہ حکومتی اتحادی اور پی ٹی آئی کے بھی متعدد ارکان کررہے ہیں اور وفاقی وزیر فواد چوہدری کے وزیراعلیٰ پنجاب کے متعلق دیے گئے بیان کے بعد مطالبے میں شدت آگئی ہے۔ ذرائع کے مطابق مقتدر حلقے بھی ایسا چاہتے ہیں کیونکہ عثمان بزدار ابھی تک سیکھنے کے مراحل میں ہیں اور پنجاب کی حالت بدترین ہوتی جارہی ہے، مسلم لیگ ق کے انتہائی اہم عہدیدار کیمطابق: اب پانی سر سے اونچا ہوچکا ہے پنجاب کےعوام تنگ آچکے ہیں اور وہ چوہدری پرویز الٰہی کی طرف دیکھ رہے ہیں کہ وہ انہیں اس عذاب سے نجات دلائیں۔ یاد رھے کہ اپوزیشن کو پنجاب حکومت تبدیل کرنے کے لیے صرف 12ووٹ درکار ہیں۔ درکار 12 ووٹس جن میں چوہدری پرویز الٰہی کے 10 ، اوکاڑہ سے جگنو محسن جو کہ معروف صحافی نجم سیٹھی کی بیگم ہیں اور ملتان سے قاسم عباس کو ملاکر سادہ اکثریت بن جاتی ہے ، اس وقت 368 کے ایوان میں حکومت کے 195اور اپوزیشن کے 173ووٹ ہیں۔ جبکہ اسپیکر اور سینئر وزیر ن لیگ سے ہوگا اور دونوں (ق لیگ و ن لیگ) مل کر صوبہ چلائیں گے، پیپلز پارٹی بھی اتحاد کا حصہ ہوگی تاہم بلاول بھٹو صوبہ پنجاب کی وزارتوں میں دلچسپی نہیں رکھتے، جب ان سے پوچھا گیاکیا جن جناتی حلقوں کی طرف شیخ رشید بار بار اشارہ کرتے ہیں وہ ایسا ہونے دیں گے؟ تو انہوں نے کہا یہ اور کچھ نہیں بس پروپیگنڈہ ہے جو کہ اُن حلقوں کو بدنام کرتا ہے اور دوسرے عثمان بزدار کو خان صاحب نے اس لیے بٹھایا ہوا ہے کہ کوئی دوسرا قابل آدمی اگر وزیراعلیٰ بنتا ہے تو اس کی قابلیت عمران خان کی شہرت میں حصہ دار بن جائیگی جو کہ عمران خان نہیں ہونے دیں گے۔ اسوقت دیکھاجاسکتاھے کہ دوسرے اور مرکزی عہدیدار سب کے سب وہ لوگ ہیں جو عوامی مقبولیت حاصل نہ کرسکے ایک اسد عمر تھے تو ان کی وزارت واپس لیکر انہیں بھی بدنام کیا گیا، فواد چوہدری نے تھوڑی شہرت حاصل کی تو وہ بھی بغیر کسی وجہ کے بدل دیے گئے۔ جہانگیر ترین صاحب تو پہلے ہی فارغ کردیے گئے۔ مسلم لیگ ن کا اس پر موقف یہ ہے کہ ہم پنجاب کی ترقی کے لیے کسی کا بھی ساتھ دینے کو تیار ہیں اور شہباز شریف نے ایک نہیں بلکہ کئی دفعہ وزیر اعظم کو اس سلسلے میں رہنمائی کے لیے تعاون کی پیشکش بھی کی ھے۔ نوازشریف اور شہباز شریف جب اپنے ھاتھوں دی ھوئی پنجاب کی ترقی کو تباہی کیجانب دیکھتے ہیں تو خون کے آنسو روتے ہیں اور وہ اس تباہی کو روکنے کے لیے کسی سے بھی ہاتھ ملانے کو تیار ہیں۔ ایک معروف تجزیہ کار نے مسلم لیگ ن کو تبدیلی کیلئے تُرپ کا پتہ قرار دیتے کہا کہ وقت آنے پر ن لیگ اس کو استعمال کرے گی اور کہا کہ اگر عمران خان کی حکومت مرکز میں برقرار رہتی ہے اور پنجاب میں رہتی ہیں تو عمران خان کے پاس پنجاب میں اپوزیشن کرنا ناممکن ہوجائےگا بالکل ایسے ہی جیسے 2008ء کے انتخابات کے بعد مسلم لیگ ن اور پی پی کے درمیان ہوا تھا اور شہباز شریف نے اپنی حکومتی مدت پوری کی تھی۔ اسوقت مسلم لیگ کے دونوں دھڑوں کے درمیان پُل کا کردار ایک تیسری پارٹی کے سربراہ نے ادا کیا ہے جو کسی بھی حال میں پی ٹی آئی کی حکومت کو ختم کرنا چاہتے ہیں۔ پیپلز پارٹی کا کہنا ہےکہ اگر حقیقت کا جائزہ لیا جائے تو ثابت یہی ہوتا ہے پنجاب میں جلد بڑی تبدیلی آنے والی ہے اور اگر وزارت اعلیٰ کو جیب میں رکھ کر گھومنے والے پرویز الٰہی پی ٹی آئی سے راضی بھی ہوجاتے ہیں تو کس قیمت پر؟ یہ ایک ایسا بڑا سوال ہے جس کا جواب بہت جلد مل جائے گا۔ 	Politics Articles	تبدیلی کا آغاز اگلے ہفتے سے شروع ہوسکتا ہے
پاکستان میں دہشت گردی کی لہر اور پھر اس کے خلاف جنگ نے جہاں اور بہت تباہی مچائی وہیں علاقائی تحفظوں کے کئی دعویداربھی پیدا کئے انہیں میں سے ایک پشتون تحفظ موومنٹ کے نام سے پاکستان کے قبائلی علاقوں میں اُبھری اور ایک ذہنی طور پر نا پختہ نوجوان اس کا لیڈر بن بیٹھا۔ایک معاشرہ جہاں مشران کی بڑی اہمیت ہے اور جن کا کہا حکم کا درجہ رکھتا ہے ایک نوجوان کے ہاتھ کیسے چڑھ گیااور کیسے اسے لیڈر کہلانے کا حق دے دیا گیا۔یہ اور بات ہے کہ اکثریت نے اُسے مسترد کر دیالیکن کچھ لوگوں کا بھی اس کے پیچھے چلنا کسی خفیہ ہاتھ کی نشاندھی کرتا ہے۔منظور پشتین کے ساتھ جو دیگر نام مسلسل سامنے آرہے ہیں وہ علی وزیر،محسن داوڑ اور گلالئی اسماعیل کے ہیں جو پاکستان اور پاک فوج کے خلاف مسلسل زہر اُگلتے رہتے ہیں۔وہی فوج جس نے اِن علاقوں کو دہشت گردوں سے پاک کیا اور ترقیاتی کا موں کی نئی تاریخ رقم کی،سڑکوں کا جال بجایا،ہسپتال بنائے،علاقے کی تاریخ میں پہلی بار معیاری سکولوں کا قیام عمل میں لایا گیاتاکہ مقامی لوگ مقامی طور پر ہی ملک کے دوسرے علاقوں کے ہم پلہ سکولوں میں اُسی معیار کی تعلیم حاصل کر سکیں اِن علاقوں کے بچوں کوملک کے دوسرے بڑے شہروں میں مفت تعلیم کے لیے بھیجا گیا اور مفت رہائش فراہم کی گئی لیکن پھر بھی اس گروہ کے خیال میں اِن علاقوں کو کچھ نہیں دیا جارہادراصل یہ سب اُن سے کروایا جارہا ہے اور جس فوج نے دہشت گردی کے خلاف دنیا کی سخت ترین اور طویل ترین جنگوں میں سے ایک جنگ لڑی اِن کے خلاف یہ نعرہ کیسے لگ سکتا ہے جو یہ لوگ لگاتے ہیں کہ دہشت گردی کے پیچھے وردی ہے ہاں یہ وردی اس دہشت گردی کو جڑ سے اکھاڑنے کے لیے اس کے پیچھے ضرور پڑی ہوئی ہے اور اللہ تعالیٰ کے فضل و کرم سے اس کو کافی حد تک ختم بھی کر چکی ہے اور یہ بھی حقیقت ہے کہ اس میں انہیں مقامی لوگوں کا بھی بھر پور تعاون حاصل رہااور منظور پشتین اور اس کے کارندے باوجود اپنی انتہائی کوششوں کے بھی اس علاقے کے لوگوں کا نکتہء نظر تبدیل نہیں کر سکے۔ یہ گروہ بظاہر یہی کہتا رہا کہ وہ تشدد کے حامی نہیں ہیں اور پُر امن طور پر پختونوں کے حقوق حاصل کرنے کی کوشش کر رہے ہیں اور یہ بھی کہ وہ ملک کے خلاف نہیں ہیں وغیرہ وغیرہ۔انہوں نے کچھ مطالبات پیش کیے جس میں سے پہلا تو چیک پوسٹوں کو ہٹانا تھاحالانکہ یہ چیک پوسٹیں اُن حالات میں عوام کے تحفظ کے لیے بے انتہا ضروری تھیں اور حالات بہتر ہوتے ہی انہیں ہٹائے جانے کا عمل شروع ہو گیا لیکن اس کے ساتھ ہی انہوں نے مطالبات کی فہرست طویل کرنی شروع کر دی۔اس میں کوئی شک نہیں کہ دہشت گردی کی اس جنگ میں قبائلی عوام نے سب سے زیادہ تکلیف اور نقصان اٹھایا لیکن بد قسمتی سے اس سارے فساد کے تانے بانے بھی اُدھر ہی جاکر ملتے تھے لہٰذا ہر کاروائی کا بڑا حصہ بھی انہی علاقوں کی طرف جاتا تھا چاہے اس میں کسی کی خواہش شامل ہوتی یا نہ ہوتی یہ سب ایک قدرتی امر تھا لیکن اسی کو منظور پشتین کے ذریعے ایک نام نہاد تحریک کی وجہ بنا دیا گیا اور اُس کے ساتھ گلالئی اسماعیل جیسے شہرت کے خواہش مند افراد آکر مل گئے اور پھر نقیب اللہ محسود کی موت کے بعد ان لوگوں نے جلسوں کا انعقاد کیا اور ان جلسوں کا حجم بڑھانے کے لیے افغان مہاجرین کو خوب خوب استعمال کیا گیا اس کے ساتھ ساتھ تمام ایسے افراد کو اکٹھا کیا گیاجو پاک فوج کے خلاف بولنے کو اپنا فرض سمجھتے ہیں اور یہ اپنے ہی جیسے لوگوں کا مجمع بھی لگا لیتے ہیں۔حال ہی میں علی وزیر نے جو بار بار یہ کہتا رہا ہے کہ وہ تشدد پر یقین نہیں رکھتے نے بنوں میں اپنے جلسے میں پاک فوج کو کھلم کھلا دھمکیاں دیں ہیں اس سے پہلے خڑ کمر میں یہ اپنے چیلوں سمیت پاک فوج کی چیک پوسٹوں پر حملہ کر کے اپنے نام نہاد غیر متشددنظریے کی نفی کر چکا ہے اور اس بار تو اس نے اپنے بیانیے سے اس بات پر مہرِ تصدیق ہی ثبت کر دی کہ اُسے بیرونی امداد اور تعاون حاصل ہے اور ساتھ ہی یہ بھی کہ اس کے مجمع میں پاکستانی کم اور افغانی زیادہ ہوتے ہیں۔علی وزیر نے بنوں کے جلسے میں پاک فوج کو دھمکی دیتے ہوئے کہا کہ ہم اُس خار دار تا ر کو جو پاک فوج نے پاک افغان سرحد پر لگائی ہے کاٹ ڈالیں گیاور اسے پاک فوج کے سپاہیوں کو لٹکانے کے لیے استعمال کریں گے۔پس اُس کے اِس بیان سے ثابت ہوا کہ وہ افغانستان میں بیٹھے ہوئے پاکستان دشمنوں کے اشاروں پر ناچ رہا ہے اور یہ بھی کہ وہ اسی باڑ کی وجہ سے کم ہوئی دہشت گردوں کی آمد سے بھی ناراض ہے کیونکہ یوں اس کے اصل کاروبار کو دھچکا لگ رہا ہے اور امن آنے سے اُس کی لیڈر ی بھی خطرے میں پڑ چکی ہے بلکہ ایک طرح سے ختم ہو جائے گی۔اُس کا یہ بیان یہ بھی ثابت کر رہا ہے کہ یہ لوگ تشدد پھیلانے کے لیے اپنا پورا زور لگا رہے ہیں اور بہت ساری پر تشدد کاروائیوں میں ان کے ہاتھ ہونے کے امکان کو بالکل بھی رد نہیں کیا جا سکتا۔ جس خاردار تار کو یہ کاٹنے کی بات کر رہا ہے اس کو موقع پر دیکھنے والا ہی یہ سوچ سکتا ہے کہ اُس کو کس مشکل سے لگایاگیاہوگا کم از کم مجھے اسے دیکھ کر یہ یقین کرنا مشکل ہو رہا تھا کہ یہ کسی انسان کا کام ہے لیکن پاک فوج کی صلا حیت کا اندازہ ہونے کی وجہ سے مجھے یہ یقین کرنا پڑاکہ اسے لگانے والے کچھ خاص قسم کے انسان ہی تھے اور اس کی دشوار ی یہ بھی یقین دلاتی ہے کہ پاکستان دہشت گردی ختم کرنے کی کوششوں میں کتنا سنجیدہ ہے ورنہ سرحد کو اب بھی کھلا چھوڑا جاسکتا تھا اور اپنے وسائل اور جانوں کی قربانی دینے کی ضرورت ہی نہیں تھی اگر سرحد پار بیٹھے ہو ئے مقامی اور بھارت سے آئے ہوئے دشمن سرحد کے اس پار دہشت گردوں کی درآمد نہ کرتے اور پی ٹی ایم جیسی تنظیموں کو تعاون نہ فراہم کرتے، انہیں وہ وسائل اور دولت نہ دی جاتی جو ان پہاڑوں میں بیٹھ کر یہ لوگ حاصل نہیں کر سکتے تھے اور اب بھی کچھ مقامی لوگوں کے علاوہ مقامی طور پر انہیں وہ تعاون حاصل نہیں تو یہ لوگ اپنی یہ معمولی کامیابی بھی حاصل نہیں کر سکتے تھے۔ وزیرستان کے لوگ اور دیگر قبائل دیکھ رہے ہیں کہ پہلی بار اُن کے علاقے پوری قوم کے شانہ بشانہ چل رہے ہیں اور یہاں ترقی کے آثار نظر آرہے ہیں۔ انہی کوششوں کی وجہ سے ملک میں امن قائم ہو رہا ہے لیکن یہ گروہ اب بھی ناراض ہے بلکہ زیادہ ناراض ہے کہ کیوں ان کی لیڈری کو خطرے میں ڈالا گیا ہے۔ مجھے یہاں حکومت سے بھی یہ اختلاف ہے کہ وہ کیوں اس طرح کے بیانات پرکوئی ایکشن نہیں لیتی اور ان متشدد اور ملک دشمن بیانات پر کیوں چپ ہے اور سیاسی جماعتوں سے بھی کہ وہ کیوں ان لوگوں کی مذمت کرنے کی بجائے خاموش رہتی ہیں بلکہ کچھ سیاسی جماعتیں تو ان کی مدد گار بن جاتی ہیں، جیسے عوامی نیشنل پارٹی جس نے مشکل سے خود کو قومی دھارے کی جماعتوں میں شامل کیا تھا ا س کے رہنما اسفندیار ولی نے کھل کر پی ٹی ایم کی تائید کی اور کہا کہ پختونوں کو اپنے حقوق کے لیے متحد ہونا پڑے گا حقوق مانگنا اور اس کے لیے متحد ہونا کوئی قابل اعتراض بات نہیں لیکن یہ دیکھنا بھی ضروری ہے کہ اتحاد کس کے ساتھ کیا جا رہا ہے۔ بلکہ انہوں نے تو اسے اپنے منشور کا حصہ کہا یوں ایک ملک دشمن نظریے کی حمایت کی۔ بلاول زرداری بھی ا ن لوگوں کو درست قرار دے چکا ہے لیکن کسی نے یہ نہیں دیکھا کہ پاک فوج نے ان سے مذاکرات بھی کیے لیکن اس کے باوجود یہ لوگ اس کی مخالفت نہیں چھوڑ رہے آخر کیسے یہ اپنے ہی ملک کی فوج کے دشمن ہیں۔ کیا یہ نہیں جانتے کہ فوج نے ان کے علاقے میں کتنی قربانیاں دیں ہیں اور کیسے ان کو دوبارہ رہنے کے قابل بنایا اور کیا حکومت اور سیاستدانوں کو ان لوگوں سے اس طرح کی گفتگو پر پوچھ گچھ نہیں کرنی چاہیے لیکن مسئلہ یہ ہے کہ اپنی تمام تر قربانیوں کے باوجود کئی سیاستدان بھی اپنے محافظوں کے خلاف بولتے ہیں تو وہ کیسے ان کی شنوائی کر سکتے ہیں ہمیں نہ صرف ایک دوسرے کے لیے رویہ بدلنے کی ضرورت ہے بلکہ غلط لوگوں اور ملک دشمنوں کی زبان اور حرکات پر نہ صرف نظر رکھنی ہے بلکہ ان کی زبان بندی بھی ضروری ہے ورنہ ہم اِن اندرونی دشمنوں کی وجہ سے بیرونی دشمنوں سے بھی اپنا دفاع نہ کر سکیں گے۔ 	Politics Articles	حکومت قابل اعتراض بیانات پر ایکشن کیوں نہیں لیتی
1997ء ایک قومی کر کٹ لباس زیب تن کیے ہمرا قومی و بین الا قوامی صحافی بھائی بذریہ ہیلی کاپٹر ایک پسماندہ ترین علاقہ سلطان خیل کی سرزمین پر آتا ہے اور کوئلہ سے بھرے میلے کچیلے مزدوروں کو گلے لگا کر کہتا ہے غلامی کی زنجیریں توڑ دو کا نعرہ لگاتا ہے ساتھ ساتھ انجینئر و ناظم فتح محمد شیخ مرحوم و چیئر مین قیوم خان ملا خیل لوگوں میں تعارف کراتے ہیں کسی ایم پی اے ۔ایم ان اے کا نہیں مکڑ وال كالری کے مزدوروں کا جن کا رس شادی خیل چوس رہے ہوتے ہیں ایک ایک مزدور و کسان کی بات غور سے ستا ہے جب آپ کو بتایا جاتا ہے کہ مزدور کی اجرت 50 روپے ہے اور کوئی سیفٹی نہیں 12 سے 15 گھنٹے کام کرتے مزدوروں کو دھاڑی پھر بھی نہیں ملتی عمران خان کے آنسوں یہ بتا رہے ہوتے ہیں کہ میں آپ کے لئے کچھ خاص کام کروں سب وڈیرے ایک طرف اور اکیلا ایک شخص ان کی آواز آگے ایوان بالا تک لے جانے کا وعدہ کرتا ہے پورا ضلع میانوالی کا چپہ چپہ کریا کریا گاؤں گاؤں گھر گھر جاتا ہے اور کہتا ہے غلامی کی زنجیریں توڑ دو چند روز بعد الیکشن آتا ہے یونین کونسل سلطان خیل سے بھاری اکثریت سے جیت جاتا ہے اور پورا میانوالی ہار کا سامنا کرتا ہے ۔ 2002 کا الیکشن آتا ہے جگہ جگہ جلسے جلوس ہوتے ہیں صرف چند لوگ سواے غریب کسان مزدور کے کوئی ساتھ نہیں دیتا لیکن یہ شخص ہمت نہیں ہارتا دین رات محنت کرتا ہے ایک دن عمران خان کے دوست ابرار خان مروت اسے ایک عظیم روحانی شخصیت آل رسول کے در خواجہ آباد شریف لے آتے ہیں نورانی چہرہ فناء فی الشیخ غوث زماں خواجہ غلام محی الدین شاہ کاظمی سیالوی کی زیارت کرتے ہیں اور ساتھ عرض کرتے ہیں کہ الیکشن جیت جاؤں آپ دعا فرماتے ہیں کہ ان شاء اللّه آپ جیت جاؤ گے دو دین بعد پیر صاحب کو شام کو فون کر کے کہتے ہیں پیر صاحب آپ تو فرماتے تھے میں جیت جاؤں گا مگر میں بری طرح ہار رہا ہوں شاہ صاحب فرماتے ہیں صبر کرو ان شاء اللّه تعالیٰ جیت تیری ہی ہوگی اسی رات خان آف عیسیٰ خیل عبدالقیوم خان آپ کے حق میں دست بردار ہوتے ہیں اور اگلے دن 6000 کی لیڈ سے عمران خان mna بن جاتا ہے اسی رات پھر خواجہ آباد شریف میانوالی کا رخ کرتا ہے خواجہ صاحب سے عاجزانہ درخواست کرتا ہے کہ میں تو ناامید تھا میں آپ کی دعا سے جیت گیا ہوں مگر میں تو وزیر اعظم کا امیدوار تھا مجھے پتہ ہوتا کہ دعا قبول ہوتی ہے تو میں وزیراعظم بننے کی دعا آپ سے کرواتا پیر صاحب جوش میں آتے ہیں اور فرماتے ہیں یہ آل رسول کا در ہے یہاں کوئی دعا رد نہیں ہوتی آپ دعا فرماتے ہیں اسکے بعد فرماتے ہیں تم وزیر اعظم ضرور بنو گے کئی سال گزر جانے کے بعد بیگم بشرا بی بی یہ کہتی ہے کہ سیال شریف ضرور جائیں جب خان صاحب جاتے ہیں مزارات پر حاضری ہوتی ہے اسکے بعد حضور امیر شریعت خواجہ حافظ محمد حمید الدین سیالوی کی زیارت کا شرف نصیب ہوتا ہے آپ فرماتے ہیں کون ہو میں عمران احمد خان نیازی ہوں وزیر اعظم کا امید وار ہوں بیگم کے مشوارے سے آیا ہوں حضرت صاحب فرماتے ہیں کہ کیا منشور ہے خان صاحب کہتے ہیں آپ جو تحریک ختم نبوت کی تحریک چلا رہے ہیں میرا ایمان ختم نبوت ہے قادیانی کافر ہیں آپ کی تحریک کو آگے لے کر چلوں گا غریبوں کا ساتھ دوں گا پیر صاحب فرماتے ہیں وزیر اعظم صاحب آگے آئیں ساتھ ساتھ کہتے ہیں حضور وزیر اعظم کا امیدوار ہے بنا نہیں آپ فرماتے ہیں اب تو ضرور بنے گا آپ عمران خان kکی دستار بندی فرماتے ہیں چند روز بعد الیکشن ہوتا ہوتا ہے تو جناب وزیر اعظم ہوتا ہے ۔۔۔۔۔۔ کافی عرصہ گزر جانے کے بعد میانوالی کا دورہ ہوتا ہے 500 بیڈ پڑ مشتعمل ہسپتال کا اعلان و افتتاح اور میانوالی تا لاہور ایکسپریس ہوتا ہے ساتھ ساتھ 400 بیڈ پڑ مشتعمل زچہ بچہ ہسپتال کا بھی افتتاح ہوتا ہے پھر دو تین ماہ بعد میانوالی کا دورہ ساتھ وزیر اعلی پنجاب مکڑوال کالری کے مذدور انتظار کرتے ہیں کہ خان ضرور آئے گا دلدل میں سے نکالے گا مگر خٹک بلٹ کا نام تو ضرور لیتے ہیں چکر نہیں لگاتے یہ لوگ مایوس نہیں ہوتی اب ایک ماہ پہلے نمل کالج دورہ و افتتاح میڈیکل کالج 500بیڈ و میانوالی ماڈل تھانہ کا افتتاح ہوتا ہے مگر دورہ خٹک بیلٹ کوئی یاد نہیں کرواتا امید کی کرن ابھی باقی ہے اگر خان صاحب خٹک بیلٹ کے لئے پانی و صحت بجلی بیروزگاری کا مسلہ حل کر دیا تو یہ لوگ آپ کا احسان کبھی بھی نہیں بھول سکیں گے 	Politics Articles	یونین کونسل سلطان خیل عیسیٰ خیل میانوالی سے وزیر اعظم تک کا سفر ایک ولی کامل کی دعا
پچھلی تین دھائیوں سے وفاق میں مخلوط حکومتوں کا دور دورہ رہا ہے سوائے ایک دفعہ کہ جب ۷۹۹۱ کے انتخابات میں پاکستان مسلم لیگ (ن) نے میاں نواز شریف کی قیادت میں بھرپور کامیابی حاصل کی تھی اور یہ واحد موقع تھا کہ انہیں وفاق میں اپنی حکومت بنانے کیلئے کسی سے الحاق کرنے کی ضرورت نہیں تھی ۔ مخلوط حکومت کی تشکیل میں ایم کیو ایم نے ہمیشہ بادشاہ گر کی سی اہمیت پائی اور ایسا ہی اس حکومت میں ہوا ۔ تنز و تنقید کے بوجھ تلے دبی ایم کیوایم جو کہ اب ایم کیوایم پاکستان کے نام سے جانی جاتی ہے ، حالیہ انتخابات میں ۲۲ اگست کے واقع کیبعد بہت کچھ کھویا لیکن قدرت نے مخلوط حکومت کیلئے انکا کردار شائد ایم کیو ایم پاکستان کی بقاء کیلئے زندہ رکھا ۔ ہمارے ملک میں سیاست حکومت کیلئے اور حکومت مفادات کیلئے کی جاتی رہی ہے ، جب مفادات کی بات آتی ہے تو مخلوط حکومت میں مفادات تمام شامل جماعتوں کے برابر ہوتے ہیں گوکہ ایک طے شدہ لاحہ عمل مرتب کیا جاتا ہے ۔ حکومتی فیصلے فقط حکومتی نہیں ہوتے بلکہ ہر اس سیاسی جماعت کے ہوتے ہیں جوکہ اسوقت کی جمہوری حکومت کا حصہ ہوتی ہے ۔ ویسے تو یہ اسے جمہوریت کا حسن بھی کہا جاسکتا ہے کہ ملک کی بقا کی خاطر سب مل کر حکومت کی تشکیل کرتے ہیں اور ملک کی بہتری کیلئے فیصلوں کی توثیق کرتے ہیں ۔ موجودہ حکومت بھی مخلوط حکومت ہے گوکہ وزیر اعظم صاحب کا یہ سمجھنا ہے کہ انکے اتحادی ان پر ایسے بھروسہ کرتے ہیں جیسے کہ وہ اپنے سیاسی جماعتوں کے قائدین پر کرتے ہیں جوکہ یکسر غلط ثابت ہوتا دیکھائی دے رہا ہے ۔ ایک تو یہ بات سمجھ نہیں آتی کہ حکومت ملک کو بہتر بنانے کیلئے کی جاتی ہے یا پھر جمہوریت یا کسی اور نظام کو بچانے کیلئے کی جاتی ہے ۔ پھر سیاسی جماعتیں کم قابل ذکر ہوتی ہیں ، قابل ذکر شخصیات ہوتی ہیں جو ہمارے ملک میں اپنے آپ میں اکیلے ہی پوری سیاسی جماعت کی حیثیت رکھتے ہیں جن میں قابل ذکر نام محترم شیخ رشید احمد ، چوہدری برادران اور مولانا فضل الرحمن ہیں ۔ جیساکہ ذکر کیا جا چکا ہے کہ ایم کیوایم نے ہمیشہ سے ان مخلوط حکومتوں میں بہت اہم کردار ادا کیا ہے، ایم کیو ایم نے جمہوریت کی بقاء کیساتھ ساتھ کراچی کے مفادات کی خاطر ہمیشہ حکومت بنانے والوں کا ساتھ دینے کی کوشش کی ہے اور ایسا ہی حالیہ انتخابات کے نتیجے میں ہوا ۔ ایم کیوایم پاکستان خصوصی طور پر کراچی اور عمومی طور سندھ کے شہری علاقوں کی نمائندہ جماعت سمجھی جاتی ہے ، کراچی اور بقیہ شہری سندھ کو اب تک اسکا حق دلانے میں ناکام رہی ہے جبکہ مئیربھی ایم کیو ایم کے رہے اور ناظمین بھی لیکن مقاصد کا حصول کہیں ممکن ہوتا دیکھائی نہیں دیا ۔ بنیادی منشور مظلوم کو اسکا حق دلایا جائے گا ابھی تک جوں کا توں ہے جبکہ مظلوموں کی تعداد روزانہ کی بنیاد پر بڑھتی جا رہی ہے لیکن حقوق کی فراہمی ہوتی دیکھائی نہیں دے رہی ۔ اب تو ایسا محسوس ہونے لگا ہے کہ ایم کیو ایم پاکستان جو کہ ایک عوامی جماعت تھی عمومی جماعت میں تبدیل ہوتی جا رہی ہے ۔ ڈاکٹر خالد مقبول صدیقی ایک انتہائی تدبر اور فہم و فراست سے بھرپور شخصیت ہیں ، حالات و واقعات کی سختی جھیلنا اور ان سے نمبرد آزما ہونے کا وسیع تجربہ رکھتے ہیں ۔ ڈاکٹر صاحب ان سیاست دانوں میں سے ایک ہیں جنہوں نے کبھی ذاتی مفادات کی خاطر سمجھوتے نہیں کئے اور نا ہی سستی شہرت کیلئے میڈیا کو استعمال کیا ۔ انکا حکومت سے بطور وفاقی وزیر علیحدگی اختیار کرنا انکا کراچی کی عوام سے کئے گئے وعدوں کی پاسداری نا پوری ہوپانے کی دلیل ہے ۔ حکومت کیلئے ڈاکٹر صاحب کا یہ اقدام تشویش کا باعث تو بنا ہوا ہے لیکن حسبِ معمول جمہوریت کی بقاء اور امور مملکت کے وسیع تر مفاد میں حکومت کا ساتھ نہیں چھوڑا ہے ۔ ایم کیو ایم پاکستان کی دیکھا دیکھی دیگر اتحادی سیاسی جماعتو ں نے بھی اپنے اتحادی ہونے کی یاد دہانی حکومت کو کرائی ہے، جوکہ حکومت کے جارحانہ روئیے میں تبدیلی کا باعث بن سکتا ہے ۔ اس بات پر بھی کوئی اختلاف نہیں ہوسکتا کہ یہ فیصلہ ڈاکٹر خالد مقبول صدیقی نے ذاتی حیثیت میں کیا ہوگا کیونکہ جزوقتی ایم کیو ایم پاکستان کی مکمل قیادت وہ خود ہی ہیں اور ان پر باقی ذمہ داران کا مکمل اعتماد بظاہر دیکھائی دے رہا ہے ۔ کیا یہ انکی یا ایم کیو ایم پاکستان کی سیاسی بصیرت نہیں کہ انہوں نے وعدے نا پورے کرنے پرصرف اپنی وزارت سے استعفی دیا ملک اور کراچی کے وسیع تر مفاد میں انہوں نے حکومت وقت کی حماءت جاری رکھنے کا بھی باقاعدہ اعلان کیا ہے ۔ یہ بھی سوال گردش کر رہے ہیں کہ اگر انہوں نے استعفی دیا ہے تو پھر بیرسٹر فروغ نسیم کیوں مستعفی نہیں ہوئے ;238; ایم کیوایم پاکستان مسلسل ٹوٹ پھوٹ کے عمل سے گزر کر بھی اپنی حیثیت برقرار رکھی ہوئی ہے ۔ بحر حال ایم کیو ایم پاکستان ایک بہت بڑے بحران سے ایک بار پھر نکل آئی اور یہی وجہ تھی کہ ایم کیو ایم پاکستان اور اسکے ووٹرزکو حکومت وقت نے عزت و اہمیت کو سمجھتے ہوئے اپنے ساتھ حکومت میں شراکت دار رکھا ۔ اب اسے شراکت داری کہیں یا پھر ایم کیو ایم پاکستان کو کنگ میکر کہہ لیں ، لیکن اب کہیں انتظامی لحاظ سے ایم کیو ایم پاکستان کمزور دیکھائی دے رہی ہے ۔ ایک تجزئے کہ مطابق ایم کیو ایم پاکستان مسلسل داخلی بحران کی زد میں ہے اور اسی طرح سے ووٹرز اور سپورٹرز بھی کسی ایک جانب اپنی توجہ مبذول کرانے سے گریزاں دیکھائی دے رہے ہیں اور سیاسی وابسطگی کاشہر کراچی میں ایک خاموش بحران کھڑا ہوتا محسوس کیا جاسکتا ہے ۔ گوکہ ایم کیوایم پاکستان کی قیادت ایک مثبت سیاسی بصیرت رکھتی ہے اور تقریباً ساری ہی سیاسی جماعتوں سے اچھے مراسم رکھنے کے باوجود ابھی تک جماعتی فیصلوں میں وہ تدبر جو دیکھائی دینا چاہیے تھا ، دیکھائی نہیں دے رہا اور ایسا محسوس ہوتا ہے کہ جیسے وقت کو گزارو والے فلسفے پر سیاست کی جارہی ہے جو کہ ایم کیو ایم پاکستان کو زیب نہیں دیتی ۔ یہ وہ سیاسی جماعت ہے جو عملی کاموں پر یقین رکھتی ہے اور عوام تک اسکا حق پہنچانے کیلئے میدان عمل میں برسرپیکار ۔ حکومت وقت اور خصوصی طور پر وزیر اعظم عمران خان صاحب کو ذاتی حیثیت میں کراچی کے مسائل عملی طور پر حل کرنے کیلئے ہنگامی بنیادوں پر کام کرنا ہوگاگوکہ ستمبر ۹۱۰۲ میں ایک بارہ رکنی کمیٹی فروغ نسیم صاحب کی قیادت میں تشکیل دی گئی تھی کہ کراچی کے مسائل اور انکے حل پر کام شروع کیا جائے لیکن اس کمیٹی کی پہلی ملاقات کے بعد سے آج تک اس حوالے سے کوئی خاص خبر منظر عام پر نہیں دیکھائی دی گئی ۔ اب یہاں دو باتیں قابل ِ ذکر ہیں ایک تو یہ کہ حکومت وقت کو بیرونی سنگین مسائل کا سامنا ہے جن سے بروقت نمٹنے کیلئے سفارتی محاذ پر پوری توجہ مرکوز کرنے کی ضرورت ہے اور سرحدوں پر عسکری قیادت پورا دھیان لگائے بیٹھی ہے تو دوسری طرف داخلی سیاسی بحران کھڑا کرنے کی سازش کیساتھ ساتھ ایک بار پھر ملک میں دھماکے ہونا شروع ہوئے ہیں ۔ تمام سیاسی جماعتوں کو حکومت کو ایسے حالات میں مضبوط کرنے کی ضرورت ہے اور مختلف محاذوں پر بھرپور ساتھ دینے کی ضرورت ہے تاکہ غیرملکی ہاتھ چلنے کی کوشش بھی نا کر سکے ۔ یہ بھی واضح کرتے چلیں کہ حکومت نے ابھی تک یہ تاثر نہیں دیا ہے کہ وہ حمائتیوں کے رحم و کرم پر ہے ۔ 	Politics Articles	کیا حکومت حمائتیوں کے رحم و کرم پر ہے؟
آج کم از کم اِس سے توکسی کو اِنکار نہیں ہے کہ مُلک کے موجودہ سیاسی ماحول میں حزبِ اقتدار اور حزبِ اختلاف ایک ہی سکے کے دورُخ نظر آرہے ہیں۔ کیوں کہ دونوں جمہوری پنڈتوں نے اپنے چکروں میں عوام اور مُلک کو پیس کررکھ دیاہے۔اِن کے رویئے یہ ظاہر کررہے ہیں کہ جیسے دونوں نے ہی عوامی مسائل حل نہ کرنے کی قسم کھارکھی ہے۔ اَب تو عوام کا ایک بڑا سنجیدہ طبقہ حکومت اور اپوزیشن والوں کے غیر سنجیدہ تندو تیز غیر سیاسی لب و لہجہ پر یہ تک کہنے لگا ہے کہ جیسے اپوزیشن اور حکومت کو عوامی تکالیف اور محرومیوں کا ذرا بھی احساس نہیں ہے ۔اگر اِن میں احساس ذمہ داری ہوتی اور اپنے کئے جانے والے کاموں اور عوامی فلاح وبہبود کے لئے فوری اُٹھائے جانے والے اقدامات کا سنجیدگی سے اندازہ ہوتاجو کہ ابھی تک نہیں ہے؛تو یقینی طور پر موجودہ حکومت اور اپوزیشن مل کر عوام کے لئے کچھ نہ کچھ اچھا ضرور کرگزرتے ؛ مگر افسوس صد افسوس ہے کہ آج نہ تو حکومت ہی عوامی مسائل اور پریشانیوں اور الجھنوں کا دیر پاحل تلاش کرنے کے لئے سنجیدگی کا مظاہرہ کرنے کو تیار ہے۔ اور نہ ہی حزبِ اختلاف کی جماعتوں میں عوامی دُکھ درد کی بیداری کی کوئی رگ بھڑک رہی ہے ؛ غرض یہ کہ حزبِ اقتداراور حزبِ اختلاف دونوں ہی عوامی ووٹ سے حکومت میں آنے کے بعد ووٹ کی بے توقیر کرتے ہوئے اپنی سیاست کی اَمر بیل کی آبیاری کرنے میں ایسے مصروفِ عمل ہیں کہ جیسے اسی سے عوامی مسائل حل ہوں گے۔ آج اتحادیوں کی ایڑیوں پر کھڑی حکومت نے توعوام کے منہ سے سوکھی روٹی کا لقمہ بھی چھین لیا ہے ؛یہی نہیں بلکہ اتحادیوں کے غبار سے بنی حکومت نے عوام کے لاغرجسم اور کمزور کاندھوں پر بغیر تعبیر والے اندھیری سیاہ رات کی طرح کے نام نہاد خوشحالی کے سُنہرے خوابوں کی گٹھڑی رکھ دی ہے۔ جب کہ اپوزیشن نے ووٹ کو عزت دو کا نعرہ لگا کر حکومت اور اداروں سے محاذ آرائی کے بہانے ڈھونڈ لئے ہیں۔ اور سوچ رکھا ہے کہ اِسے نہ خود کچھ کرنا ہے۔ اور نہ حکومت کو کچھ کرنے دینا ہے ۔ اَب تو حکومت اور اپوزیشن کی سیاسی محاذ آرائی کی یہ صُورت دیکھ کر یقین ہوگیاہے کہ جیسے دونوں نے ہی عوام کو یکسر نظر انداز کرکے ٹائم پاس کے نظریئے کو تھام لیا ہے اور اپنا اُلوسیدھاکرنے اور اپنی مدتیں پوری کرنے کے بعدقومی خزانے سے کھایا پیاسب کچھ اور اپنی کمر پر ہاتھ صاف کرکے چلتے بننے کا سوچ رکھا ہے۔ بہر حال،حکومت اور اپوزیشن کی چپقلش میں جاری مُلکی سیاست ووٹ جھوٹ اور بوٹ کے گرد گھومتی محسوس ہورہی ہے ۔آئے روز کبھی حکومت کوئی نیااحتساب کا فتنہ لے آتی ہے؛ تو اکثر اپوزیشن اپنی بے بسی کا رونا روتے ہوئے اپنی احساسِ محرومی کا ڈھونگ رچاکر حکومت کے لئے پریشانیوں میں اضاضے کا نیا جھنڈا اُٹھائے ؛آہ وفغاں کرتی سڑکوں پر نکل کھڑی ہوتی ہے ۔گویا کہ دونوں ہی جانب سے ٹانگیں آڑانے پر پریشانیاں بڑھا نے کا سلسلہ ہنوز جاری ہے۔ موجودہ حکومت اور اپوزیشن کے بے حس رویوں سے یوں لگتاہے کہ جیسے اَب کسی تیسری قوت کو ڈنڈا اُٹھا کر دونوں کو بہت جلد سیدھا کرنا لازمی ہوگیاہے۔ ورنہ اِن کی آپس کی لڑائی جھگڑے اور کھینچاتانی کی وجہ سے ایک طرف تو عوام مہنگائی ، بھوک و افلاس اور بنیادی حقوق سے محرومی کے ساتھ زندہ درگور ہوہی رہے ہیں ۔تودوسری جانب رہی سہی مُلکی معیشت اور استحکام کا بھی بہت جلد بیڑاغرق ہونے جارہاہے۔ ویسے بھی ہماری مُلکی تاریخ بتاتی ہے کہ ہمیشہ اقتدار کے پنڈتوں ( حکمرانوں اور اپوزیشن )نے ووٹ کی سیاست کو جھوٹ کے مینار پرپروان چڑھایاہے۔ اور اِس کی اتنی پوجاپاٹ کی ہے کہ ووٹ کو اقتدار کے پجاریوں نے جھوٹ کے جھنڈے تلے مسل کارکھا اور جب ووٹرز نے اپنا بنیادی حق مانگاہے؛ توعیار و مکار حکمرانوں اور سیاست دانوں نے مل کر عوام کی کمر مہنگائی اور بھوک وافلاس کے بوجھ سے دُہری کردی۔ اور غریب ووٹرز کے بازوں کوٹیکسوں کی بھرمار سے مڑور کر خشک لکڑی کی طرح توڑ کر رکھ دیا۔آج بھی نئے پاکستان اور تبدیل کا خواب دِکھا کر اقتدار سنبھالنے والے پی ٹی آئی کے سربراہ ہمارے وزیراعظم عمران خان نے بھی اپنی حکومت کے 19بیس مہینوں میں وہی کچھ کیا ہے۔ جو پچھلے حکمران کرتے آئے ہیں۔اِنہوں نے بھی اِس عرصے میں عوام کے لئے سِوائے سبزباغ دِکھانے اور دل فریب و دل لکش جملوں کے ساتھ بغیر اچھی تعبیر کے خواب دِکھانے کے ایک رتی کا بھی کوئی کام نہیں کیا ہے۔ کوئی بھی ایسا قابل قدر کارنامہ انجام نہیں دیا ہے۔ جس سے عوام کو کسی خوش گوار تبدیلی کا احساس ہو۔یعنی کہ ابھی تک وزیراعظم عمران خان کی حکومت میں عوام کے سر سے بھوک اور افلاس کا سایہ نہیں چھٹاہے۔ حا لا ں کہ اِن کے بھی حکومت میں آتے ہی بہت بڑے بڑے دعوے اور وعدے تھے۔ جن پر عوام نے آنکھ بند کرکے اعتماد کیا تھا اور مُلکی اقتدار اِنہیں سونپ دیا ۔مگر افسوس ہے کہ ابھی تک وزیراعظم عمران خان بھی عوامی توقعات پر پورانہیں اُتر سکے ہیں۔ جبکہ عوام کو اِن سے بہت سی مثبت تبدیلیوں کے ساتھ اچھائی کی اُمیدیں وابستہ تھیں۔ مگرآہ آہ۔۔!!اَب تک عوام کے دامن میں مایوسیوں اور نااُمیدوں کے سِوا کچھ نہیں آیاہے۔یعنی کہ اِن سطور کے تحریر کرنے تک وزیراعظم عمران خان کی حکومت نے بائیس کروڑ پاکستانیوں کے لئے کچھ اچھا نہیں کردِکھایا ہے۔عوامی کی حکومت سے وابستہ تمام اچھی اُمیدیں بھاڑ میں چلی گئیں ہیں ۔۔۔!!دنیا کی بہترین جمہوریت میں عوام کو جمہوری ثمرات دہلیز پر نصیب ہوتے ہیں۔مگر ہمارے یہاں تو جمہوریت سیاسی پنڈتوں کی لونڈی اور غریب کی کتیا بن گئی ہے۔ یا بنادی گئی ہے۔خالی پیٹ عوام کو جمہوریت سے کیا لینا دینا ہے۔ اِسے تو پیٹ کی آگ بجھا نے کے لئے روٹی چاہئے۔ جو ابھی تک جمہوریت کی مالا جپنے والے دونوں پنڈتوں(حکمران اور اپوزیشن)والے نہیں دے سکے ہیں۔ آج مُلک میں مہنگائی لمحہ بہ لمحہ بے لگام ہوتی جارہی ہے؛ مگراِسے نہ عوامی مینڈیٹ کے دعویدار حکومت روک سکے ہیں۔ نہ بہانے بہانے سے اپنے مفادات کے خاطر سڑکوں پر نکلنے اور عوام کو رودھو کر شاہراہوں پر لاکر احتجاج کرانے والی اپوزیشن ہی کچھ کرپائی ہے۔راقم الحرف کو اِس موقعہ پریہ کہنے دیجئے بس حکومت اور اپوزیشن کی ڈرامہ بازی بہت ہوگئی ہے ویسے بھی کب ایسی صُورتِ حال میں ووٹ ، جھوٹ اور بوٹ پر سیاست کرنے والے لاتوں کے بھوت باتوں سے مانے ہیں؟ اِنہیں توبس ڈنڈاچاہئے.!!(ختم شُد) 	Politics Articles	مُلکی سیاست میں ووٹ ،جھوٹ اور بوٹ .. ..!!
 پاکستان کے شہر نارووال کے قریب چھوٹا سا قصبہ کرتار پور کے نام سے جانا جاتا ہے۔کہا جاتا ہے کہ سکھ مذہب کے پیشوا گورو نانک 1521ء ؁ میں اس مقام پر تشریف لائے ۔مقامی زبان میں کرتار’’ خدا ‘‘کو بولا جاتا ہے اور’’ پور‘‘ بستی کو ۔لہذا انہوں نے کرتار پور یعنی ’’خدا کی بستی ‘‘کے نام سے ایک گاؤں کو آباد کیا،یہیں کھتی باڑی کے ساتھ ساتھ اپنی مذہبی تبلیغ کو جاری رکھا۔بابا گرونانک نے اپنی زندگی کے آخری 18سال اسی مقام پر گزارے اور 1539ء ؁میں وہیں پر وفات پائی۔انہی کی نسبت سے دریائے راوی کے کنارے کرتارپور میں گردوارہ قائم ہے جو پاک بھارت سرحد کے قریب محض ساڑھے تین کلومیٹر کے فاصلے پر واقع ہے ۔سکھ مذہب کے بانی بابا گرو نانک کی آخری آرام گاہ ہونے کی وجہ سے یہ مقام سکھ مذہب کے ماننے والوں کے لئے دوسری بڑی عقیدت گاہ ہے۔ سرحد پار سے لاکھوں عقیدت مند یاتری گر دوارہ کرتار پور میں اپنی مذہبی رسومات ادا کر نے خواہش مند رہے ہیں۔انکی خواہش کو مد نظر رکھتے ہوئے 1999؁ء میں حکومت پاکستان نے گردوارہ کی یاترا کے لئے ہندوستان کو پیش کش کی تھی کہ یہاں باڑ لگا کر ایک راہداری بنادیتے ہیں تاکہ یاتری صبح آئیں اور اپنی مذہبی رسومات ادا کر کے شام کو واپس چلے جائیں ،لیکن ہندوستانی حکومت کی عدم دلچسپی کی بنا پر ایسا ممکن نہ ہو سکا۔ اب کی بار ہندوستانی سکھ کمیونٹی کی خواہش پرحکومت پاکستان نے نومبر 2020؁ء کو بابا گورو نانک کے 550 ویں جنم دن کے موقع پر خوبصورت پراجیکٹ راہداری کی صورت مکمل کر کے پیش کیا۔جس کے ذریعے ہندوستان میں رہنے والے سکھ یاتری بغیر کسی ویزہ کے اپنی سفری دستاویزات کے ہمراہ مختصر وقت کے لئے بارڈر کراس کر کے کرتار پور پاکستان آ سکیں گے۔ اس پراجیکٹ کا جیسے ہی آغاز ہوا تو خصوصا مذہبی طبقات میں بے چینی اور اضطراب پایا جانے لگا۔مختلف سوالات تھے جو اپنے اپنے حلقوں میں تسلسل کے ساتھ گردش کر رہے تھے۔حالات کی نزاکت اور موقعے کی مناسبت سے کرتار پور مینجمنٹ اتھارٹی نے قابل تحسین قدم اٹھاتے ہوئے اپنی میزبانی میں ملک پاکستان کے علماء اور مشائخ کو کرتار پور راہداری کے دورے کی دعوت دی ۔چنانچہ 13فروری کی صبح صاحبزاد ہ مولانا زاہد محمود قاسمی ، قاری زوار بہادر ، صاحبزادہ خالد محمود قاسمی ، صاحبزادہ سعید الرشید عباسی ، مولانا عبد القدوس محمدی ، مولانا تنویر علوی ، علامہ عتیق الرحمن شاہ، مولانا مشتاق چیمہ،پیر رشید احمد رضوی سمیت راقم کو بھی کرتار پور جانے کا اتفاق ہوا۔ وفد کو کرتار پہنچتے ہی خوب صورت انداز میں خوش آمدید کہا گیا اور سب سے پہلے بریفنگ روم کی طرف لیجایا گیا۔جہاں تلاوت قرآن کریم کے بعد ایک ڈاکیومنٹری دکھائی گئی اور اس کے بعد انتہائی جامع انداز میں بریفنگ دی گئی۔ بریفنگ میں کرتار پور کی زمینی حیثیت ،مذہبی اہمیت،حکومتی اقدامات ،سرحد پار آنے والے یاتریوں داخلی طریقہ کار ، توسیعی پروگرامز خصوصا وطن عزیز پاکستان میں کم ترین عرصے میں تیار کئے گئے دریائی پل اور سیکیورٹی زونز پر تفصیلات سے آگاہ کیا گیا۔ڈاکیومنٹری کے اختتام پر سوالات جوابات کا سیشن رکھا گیا۔جس میں علماء کرام نے کھل کر سوالات کئے اور اتھارٹی نمائندہ کی طرف سے تشفی طلب جوابات دیئے گئے۔ سوالات تو کافی اور اپنی جگہ اہم تھے مگر کئے گئے سوالات میں سب سے پہلا سوال یہ تھا کہ کیا کرتار پور راہداری کے اس پار کسی بھی مذہب کے لوگ آ جا سکتے ہیں۔؟ جس کے جواب میں بتایا گیا کہ کرتار پور راہداری صرف ایک راہداری ہے جسے صرف ہندوستان سے آنے والے سکھ ،ہندویا بابا گرونانک سے وابستگی رکھنے والے زائرین آ سکتے ہیں۔اور ان کے لئے بھی ایک پورا حصہ مقرر کیا گیا ہے۔یاتریوں کے لئے اس حصے سے باہر آنا ناممکن ہے۔اس عمل کو مزید مضبوط بنانے کے لئے عالمی سطح کا سیکیورٹی زون قائم کیا گیا ہے جو کہ کئی حصوں پر مشتمل ہے۔سب سے پہلے آنے والے یاتریوں کی سفری دستاویزات چیک کی جاتی ہیں اور 20 ڈالر جمع کروا کر ایک کوپن حاصل کیا جاتا ہے۔اس کے بعد سامان کی جانچ پڑتال ،فنگر پرنٹ سکین سمیت دیگر سیکیورٹی کے مراحل سے گزرنا پڑتا ہے۔آنے والے یاتری جاتے ہوئے بھی نام دیگر معلومات بمعہ فنگر پرنٹ دے کرتصدیقی مرحلے سے گزر کر اپنے ملک داخل ہوتے ہیں۔اس سے دو باتیں بری واضح ہوئیں کہ ایک تو آنے والے مخصوص زون سے باہر نہیں جا سکتے ،دوسری بات یہ کہ جدید سیکیورٹی نظام کی بدولت یہ دیکھا جاتا ہے کہ واپس جانے والا یاتری وہی ہے جو پاکستان داخل ہوا تھا ۔ دوسرا اہم سوال یہ تھا کہ کیا پاکستان سے کسی بھی گروہ کی شخصیات انفرادی یا اجتماعی طور اپنی مذہبی وابستگی کو مد نظر رکھتے ہوئے دسمبر کے مہینے میں ہندوستان گئیں یا جا سکتی ہیں۔؟ اس کے جواب میں باقاعدہ بریفنگ کی صورت اور موقع پر لے جا کر بڑے واضح انداز میں بتایا گیا کہ کرتار پور راہداری صرف اور صرف ہندوستان سے آنے والے یاتریوں کے لئے ہے۔خواہ پاکستان کا کوئی شہری ہو یا کسی دوسرے ملک سے آنے والا شخص،وہ کرتار پور راہداری کو سرحد کے اس پار جانے کے لئے بطور گزر گاہ استعمال نہیں کر سکتا ۔اگر کوئی جانا چاہتا ہے تو اسے ویزہ کے حصول سے گزرنے کے بعد ہوائی سفریا واہگہ بارڈر کا دو طرف راستہ اختیار کرنا ہو گا۔الحمد ﷲ اس تشفی طلب جواب کو سننے اور دیکھنے کے بعد علماء کرام میں ایک اطمینان اور سکون کی لہر دوڑ گئی۔ تیسرا اہم سوال یہ تھا کہ کرتار پور راہداری کے اخراجات کون اٹھا رہا ہے۔؟ اس پر علماء کرام کو بتایا گیا کہ اس راہداری پر ہونے والے تمام تر اخراجات حکومت پاکستان نے برداشت کئے ہیں۔کسی بھی غیر ملک ،تنظیم یا کمیونٹی نے اس پراخراجات نہیں کئے۔گردوارے کا لنگر خانہ سکھ کمیونٹی خود چلاتی ہے۔اس کے علاوہ حکومت پاکستان نے جو اخراجات کئے ہیں ان کی تفصیل محکمہ اوقاف کے پاس موجود ہے۔اور اس راہداری پر اب تک ہوئے اخراجات یا ہونے والے اخراجات محکمہ اوقاف کے ذمہ ہیں۔جبکہ آنے والے یاتریوں سے لی گئی رقم نیشنل بنک کے ذریعے حکومتی خزانے میں جمع ہوتی ہے۔ اس بریفنگ کے بعد علماء کرام کو بس کے ذریعے ایک سو سے زائد ایکڑ پر پہلے راہداری منصوبے کا وزٹ کروایا گیا۔آنے والے زائرین کا داخلی راستہ ،کاؤنٹرز پر تصدیقی مراحل کا جائزہ ، گوردوارے میں موجود لائبریری ، سکینگ سے لے کر باڑ اور درجن سے زائد حفاظتی چیک پوسٹ ، جدید کیمراز پر مشتمل واچ سنٹر اور سیکورٹی کی ترتیب وار مراحل سمیت دیگر مقامات کا تفصیلی دورہ کروایا گیا۔وفد میں موجود تمام شخصیات کرتار پور مینجمنت اتھارٹی کی نہ صرف مشکور و ممنون نظر آئی بلکہ اس اعلیٰ سطحی کام اید، ڈبلیو ،او اور کرتار پور مینجمنٹ اتھارٹی کو داد دیئے بغیر نہ رہ سکی۔ یہ تو تھی مختصر روداد ،اب آتے ہیں حاصل کی طرف ۔۔۔ کہ اس راہداری سے پاکستان نے کیا حاصل کیا۔؟ اس راہداری کے ذریعے پاکستان نے تین بڑی کامیابیاں فوراً سمیٹی ہیں۔ان میں سب سے پہلی کامیابی عالمی سطح پر اخلاقی فتح کی ہے۔اگر آپ خطے کا نقشہ اپنے سامنے رکھیں اور دو نوں ممالک پاکستان ہندوستان کے حالات پر غور و خوض کرنا شروع کر دیں تو یقیناً اپنے پاکستانی ہونے پر فخر محسوس کرنے لگیں گے۔وہاں ایک طرف ہندوستان ہے، جہاں اقلیتیں جل رہی ہیں۔اور یہاں اقلیتیں وہ خوشی محسوس کر رہی ہیں جو خریدنے پر بھی نہ مل سکیں۔وہاں کشمیر زخموں سے لہو لہان ہے اور یہاں گردوارے کے پھول پورے علاقے کو اپنی خوشبو سے معطر کئے ہوئے ہیں۔ دشمن نے تاثر تو یہاں کا دیا تھا لیکن یہاں فضائیں بھی کھلی ہیں ہوائیں بھی کھلی ہیں اور وہاں۔ ۔ ۔ آج زندگی بلک بلک کر چند سانسوں کی بھیک مانگ رہی ہے ۔یہی منظر دیکھ کر دنیا آج پاکستان کی اخلاقیات کو بطور مثال پیش کرنے پر مجبور ہے۔ دوسری کامیابی ہمدردی کا حاصل کرنا ہے۔اور ہمدردی لینے کے لئے دل جیتنا پڑتے ہیں ۔یقیناًآج پاکستان کے تمام ادارے ،پاکستان قوم مبارک باد کے مستحق ہیں کہ وہ سکھ مذہب کے پیرو کاروں کا دل جیت چکے ہیں۔ان کی ہمدردیاں ،نیک تمنائیں ، والہانہ وابستگی ،خوشی میں بہتے آنسوؤں کو اگر دیکھنا چاہتے ہیں تو ایک بار کرتار پور کا چکر لگا آئیں۔ تیسری کامیابی سیاحت کا فروغ ہے۔جب بھی کسی ملک کا شہری دوسرے ملک جاتا ہے تو وہ اپنا سرمایہ ساتھ لے کر جاتا ہے۔اور آج شہری چاہئے برطانیہ ، کینیڈا ، یا ہندوستان یا دنیا کے کسی بھی ملک کے ہوں وہ اپنے مذہبی مقامات پر جانے کے لئے ملک پاکستان کا رخ کر رہے ہیں۔جس سے ملنے والے ثمرات بہت جلد عوام کی دہلیز تک معاش کی صورت پہنچنے والے ہیں۔ دعا ہے کہ ملک خداد پاکستان اسی طرح کامیابیاں سمیٹتا رہے۔ آخر میں ایک بار پھر کرتار پور مینجمنٹ اتھارٹی کا شکریہ، اگر انہوں نے یہ موقع فراہم نہ کیا ہوتا تو شائد غیر ضروری سوالات جنم لیتے رہتے۔! 	Politics Articles	کرتار پور راہداری۔۔۔حقائق کیا ہیں۔
۱۹۸۴؁ کے اندر ممبئی میں فساد ہوا ۔ اس وقت بال ٹھاکرے کا طوطی بولتا تھا اور ایسے میں ٹائمز آف انڈیا نے ایک حیرت انگیز سرخی لگائی ’’دنگا کرنے والے ہمارے آدمی ہیں‘‘۔ بال ٹھاکرے کے حوالے سے یہ خبر راجدیپ سردیسائی نام کے نوجوان صحافی سےنکلی تھی ۔ ۲۰۰۲؁ میں گجرات کے اندر فسادات ہوئے تو این ڈی ٹی وی کےلیے جرأتمندانہ رپورٹنگ کا کام بھی اسی راجدیپ سردیسائی نے کیا تھا ۔ این ڈی ٹی وی سے الگ ہوکر انہوں نے اپنا آئی بی این ، سی این این نام کا چینل شروع کیا ۔ ۲۰۱۴؁ کے قومی انتخاب سے قبل اس چینل کو مکیش امبانی نے خرید لیا ۔ راجدیپ سردیسائی نےاس پر احتجاج کیا اور آزاد میڈیا کی آواز دبانے کا الزام لگایا۔ اپنے تعمیر کردہ میڈیا ہاوس سے نکال باہر کیے جانے کے بعد راجدیپ سردیسائی نے انڈیا ٹوڈے کے معروف نیوز’’ آج تک‘‘ میں ملازمت اختیار کرلی اور ہنوز اس سے منسلک ہیں ۔ للن ٹاپ کے نیتا نگری پروگرام میں سوربھ دویدی نے اس بارناظرین کے سوالات کو شامل کر نے کا خوشگواراضافہ کیا ۔ اس سلسلے کا پہلا سوال راجدیپ سر دیسائی سے پوچھا گیا ۔ کسی صاحب کا استفسار تھا لوگ این آر سی اور سی اے اے( کیوں ) نہیں چاہتے اور مسلم سماج تو پچھلے بیس سالوں سے مودی کی مخالفت( کیوں ) کررہا ہے ۔ راجدیپ کا جواب تھا ’ عدم اعتماد کا ماحول ہے اس لیے حکومت کے ہر اقدام کو لوگ شک کی نگاہ سے دیکھتے ہیں‘ ۔ راجدیپ چونکہ سوال کا دوسرا حصہ گول کر گئے تھے اس لیے سوربھ نے سوال کو دوہراکر جواب دینے پر مجبور کیا تو راجدیپ نے اس مسئلہ کی وجہ ترسیل (communication) کی کمی بتایا اور حکومت کو تلقین کی کہ وہ عوام سے رابطہ کرکے ان کا اعتماد حاصل کرنے میں پہل ے۔ یہ جواب معقول تو ہے مگر تشفی بخش نہیں ہے کیونکہ سائل نے بہت صاف الفاظ میں پوچھا تھا کہ مسلمان اتنے طویل عرصے سے مودی کی مخالفت کیوں کررہے ہیں؟ راجدیپ سردیسائی نے چونکہ گجرات فساد کوبہت قریب دیکھا تھا اس لیے وہ مثالوں کے ذریعہ مودی کے اس رویہ کو واضح کرسکتے تھے جس نے مسلمانوں کو ان سے بدظن کردیا ہے ۔ وہ مودی کا معروف جملہ ’’راحت کیمپ‘‘ بچے پیدا کرنے کی فیکٹری بن گئے ہیں یاد دلا سکتے تھے۔ مودی راج میں کس طرح بڑودہ بیکری اور دیگر معاملات میں انصاف کی لڑائی لڑنے والوں کا جینا دوبھر کردیا گیا یہ بتا سکتے تھے۔ اٹل جی کو کیوں انہیں راج دھرم پالن کرنے کی تلقین کرنی پڑی اس کی وجہ بھی بیان کر سکتے تھے۔ عشرت جہاں معاملے میں قاتلوں کی جس طرح پذیرائی کی گئی اس کو پیش کیا جا سکتا تھا ۔ وزیر اعظم بننے کے بعد ٹائم میگزین کو دیئے جانے والے انٹرویو میں’ کتے کے بچے کا گاڑی کے نیچے آجانے والی مثال کا تذکر ہ ہوسکتا تھا اور سائل سے سوال کیا جاسکتا تھا کہ کیااس معاندانہ سلوک کے بعد حمایت کی توقع کرنا درست ہے ؟ نیز اگر خود مودی کومسلمانوں کی پرواہ نہیں ہے سائل کیوں پریشان ہے اور مسلمانوں کو فکر کیوں ہو؟ ایسا لگتا ہے کہ فی الحال راجدیپ جیسے صحافیوں کو حق گوئی کے مقابلے اپنی ملازمت اور ترقی زیادہ عزیز ہے۔ وطن عزیز میں بہت سارے لوگوں کے ذہن میں یہ سوال پیدا ہوتا ہے کہ مسلمانوں کو مودی سے ازلی دشمنی کیوں ہے؟ اس سوال کے جواب میں ہم بھی اکثر مشتعل ہوکراوٹ پٹانگالزامات لگانے لگتے ہیں ۔ اس بات کی ضرورت ہے کہ اسفسار کو موقع غنیمت جان کراپنا موقف اس طرح پیش کیا جائے کہ مخالطب کی مخالفت حمایت میں بدل جائے یا کم ازکم درست تناظر میں اس کے سامنےحقیقت آ جائے۔ مثلاً اس کو بتایا جائے ہر باشعور اور صحتمند سماج میں نظریاتی و عملی اختلافات ہوتے ہیں۔ ان میں سے اکثر ردعمل ہوتا ہے مثلاً مہاراشٹر کا مسلمان ایک طویل عرصے تک ادھو ٹھاکرے کا مخالف تھا اب نہیں ہے اس لیے کہ ادھو نے اپنا رویہ تبدیل کردیا۔ اس لیے جس رویہ کی مخالفت تھی وہ بدلا تو ردعمل بھی تبدیل ہوگیا۔ اسی طرح یہ سوال بھی کیا جاسکتا ہے کہ گاندھی سے بڑے رہنما تھے یامودی ہیں؟ خود مودی بھی گاندھی کا احترام کرتے ہیں اس کے باوجود پچھلے سو سالوں سے ہندو مہا سبھا اور آر ایس ایس گاندھی جی کی مخالفت کررہا ہے۔ مسلمانوں کی مانند ان سے یہ توقع کیوں نہیں کی جاتی کہ وہ اپنے نقطۂ نظر کو تبدیل کرکے گاندھی بھکت بن جائے ۔ کبھی کبھار تقاریر میں گاندھی جی سے عقیدت کا زبانی اظہار تو ہوجاتا ہے لیکن پھر ناتھو رام گوڈسے کو مہان دیش بھکت سمجھنے والی سادھوی پرگیا کو رکن پارلیمان بنادیا جاتا ہے۔ وہ سڑک سے ایوان تک گوڈسے کی تعریف میں رطب اللسان رہتی ہیں اس کے باوجود ان پر کوئی خاطر خواہ کارروائی نہیں ہوتی ۔ ہندو مہاسبھا ہر سال گاندھی جی کے قتل پر علی الاعلان خوشی مناتے ہوئے گوڈسے کو خراج عقیدت پیش کرکے گاندھی کے پتلے پر گولی چلا کر ا س کی ویڈیو بنا کر مشتہر کرتاہے ۔ ان سے اپنے رویہ میں تبدیلی کامطالبہ کیوں نہیں کیا جاتے؟ اس طرح کے سوالات سے دشمن سوچنے پر مجبور ہوسکتا ہے اور دوست بھی بن سکتا ہے ورنہ امکان یہ ہے کہ ہم اپنے دوستوں کو دشمنوں کی صف میں ڈھکیل دیں۔ یہ تو ایک جملۂ معترضہ تھا جو اتفاق سے درمیان میں آگیا اب للن ٹاپ کی نیتا نگری میں چلیں تو وہاں سوربھ سے بھی سوال کیا گیا کہ کیا وہ پڑوس کے تین ممالک سے آنے والے غیر قانونی گھس پیٹھیوں (دراندازوں) کے حامی ہیں ؟ تو اس کا دوٹوک جواب سوربھ نے یہ دیا کہ وہ نہ صرف ان تین بلکہ دیگر ممالک جیسے نیپال ، بھوٹان اور برما تک سے ملک کے اندر آنے والوں کے مخالف ہیں۔ وہ مذہب کی بنیا د پر تفریق و امتیاز کے قائل نہیں ہیں۔ سوربھ نے پلٹ کر سوال کیا کہ اگر پاکستان سے کوئی ہندو مجرم ہندوستان میں آئے تو کیا آپ اسے پناہ دیں گے ؟ کسے شہریت دی جائے اور کسے نہیں یہ اس فرد کے کردار پر نہ کہ مذہب پرمنحصر ہے ۔ اس حکومت کی ذمہ داری ہے کہ ملک کے تحفظ کو یقینی بنائے ۔ خاص طور پر جس پارٹی کا رہنما چلا چلا کر یہ اعلان کرتا ہے فوجی سرحد پر برے حال میں اس لیے مجھے ووٹ دو اسے تو یہ کرنا ہی چاہیے۔ راجدیپ سردیسائی کو چاہیے کہ وہ کم ازکم سوربھ سے کچھ جرأتمندی ادھار لے کر اپنی صحافیانہ ذمہ داری کو ادا کرے۔ ’ آج تک‘ چینل چونکہ حکومت کا ترجمان بنا ہوا ہے اس لیے اب یہ ’دیپ‘ راج سنگھاسن کی چوکھٹ پر بجھا ہوا رکھا ہے ۔ وہ اجالے کے بجائے اندھیرا پھیلا رہا ہے ۔ راجدیپ جب ہمارے مخالفین کی مخالفت کرتا تھا تو ہمیں اچھا لگتا تھا اب چونکہ ان کی حمایت کررہا ہے اس لیے برا لگنے لگا ہے۔یہ لوگ ہمیشہ اقتدار کے باجگذار رہے ہیں ۔ بال ٹھاکرے کے خلاف جس وقت خبر بنائی گئی اس وقت مرکز اور صوبے میں کانگریس کی حکومت تھی ۔ وزیراعلیٰ نریندر مودی کو جب بے نقاب کیا گیا تو مرکز میں کانگریس کی حکومت تھی یعنی سرکاری تحفظ حاصل تھا۔ مرکز میں بی جے پی کی حکومت سے خوفزدہ راجدیپ جیسے صحافی دوسروں کے لیے تو دور خود اپنی توہین کے خلاف بھی بولنے کی جرأت نہیں کر پارہے ہیں ۔ اقتدار سے حاصل ہونے والے مفادات نےان کے لبوں قفل لگا دیا ہے۔ اپنی ملازمت بچانے کے لیے وہ سرکار کی چاپلوسی کرنے لگے ہیں ۔ صحافت کی دنیا میں راجدیپ اکیلا نہیں ہے بلکہ بزدل ابن الوقتوں کی ایک فوج ہے جو حالات کے بدلتے ہی اپنا رنگ ڈھنگ بدل دیتی ہے۔ ان میں ونود دوا، رویش کمار،حسن کمال اور سوربھ دیویدی جیسی استثنائی ہستیوں نے میڈیا کا وقار بچا رکھا ہے ورنہ سیاسی نظام کے اس چوتھے ستون کو خوف اور حرص و ہوس نے پوری طرح کھوکھلا کردیا ہے۔ 	Politics Articles	ذرائع ابلاغ کا دیمک زدہ ستون
’آج تک ‘ کی سرپرستی میں سوربھ دیویدی نام کا با صلاحیت اور بے باک صحافی للن ٹاپ نام کا سوشیل میڈیا چینل چلاتاہے۔ اس کا شمار مقبول ترین ویڈیو چینلس میں ہوتاہے ۔ للن ٹاپ کاسیریل نیتا نگری کافی مشہور ہے۔ اس پروگرام میں سوربھ ویویدی کے ساتھ راجدیپ سردیسائی تقریباً ایک گھنٹے تک سیاسی موضوعات پرگپ شپ کرتے ہیں۔ اس میں پانچ اہم خبروں کو گفتگو کا موضوع بنایا جاتا ہے۔ اس کے ساتھ دیگر مسائل بھی زیر بحث آجاتے ہیں۔گزشتہ ہفتہ کے پانچ موضوعات این سی آر پر مظاہرے، این پی آر کا نفاذ، بپن راوت کا بیان ، جھارکھنڈ کے انتخابی نتائج اور دہلی کے ہونے والے انتخابات تھے ۔ اس سے پہلے کےکوئی موضوع زیرِ بحث آتا دیویدی نےبی جے پی آئی ٹی سیل کے ذمہ دار امیت مالویہ کے ذریعہ سردیسائی پر لگائے گئے الزام کا ذکر چھیڑ دیا۔ مالویہ نے اپنے ٹویٹ میں لکھا تھا ’’ راجدیپ کو داعش کا ترجمان بن جانا چاہیے‘‘ ۔ اس ٹویٹ میں اول تو راجدیپ کو بدنامِ زمانہ دہشت گرد تنظیم سے جوڑ کر ان کی شخصیت پر کیچڑ اچھالا گیا تھا لیکن اسی کے ساتھ شہریت قانون میں ترمیم کے خلاف مظاہرہ کرنے والوں کو بھی بلاواسطہ داعش سے جوڑنے کی مذموم کوشش کی گئی تھی کیونکہ راجدیپ سے ناراضگی کی وجہ اس تحریک کی حمایت تھی ۔ راجدیپ کے بجائے اگر کسی خوددار صحافی سےیہ سوال کیا جاتا تو وہ امیت مالویہ کے سامنے آئینہ رکھ کر اس کا منہ توڑ جواب دیتا۔ اس کے علاوہ عدالت میں ہتک عزت کا دعویٰ کرتا یا کم ازکم ایڈیٹرس گلڈ میں شکایت تو یقیناً درج کراتا لیکن راجدیپ سردیسائی تو معمولی احتجاج کی ہمت بھی نہیں جٹا سکا۔ انہوں نے کہا اس ملک میں سبھی کو اپنے خیالات پیش کرنے کی آزادی ہے۔ میں نے اپنی کتاب میں مالویہ کو بہت سراہا کیونکہ انہوں نے بی جے پی کے آئی ٹی سیل کو بڑی خوبی سے منظم کیا ہے ۔ واٹس ایپ کے سیکڑوں گروپ اور ٹرول کرنے والوں کی ایک بڑی فوج تیار کرکھی ہے۔ سردیسائی ان گالی گلوچ کرنے والے شتر بے مہار کی نقاب کشائی کرنے کے بجائے ستائش کرتے ہوئے کہا اس نے مودی کی کامیابی میں بڑا اہم کردار ادا کیا۔ سردیسائی یہ بھی بولے کہ ’’ میں تنازع میں پڑنا نہیں چاہتا بلکہ رابطہ رکھنا چاہتا ہوں ۔ میں نے ان کو نئے سال کی مبارکباد دے دی ہے اور اپنی کتاب بھی بھجوادوں گا جس میں انہیں سراہا گیا ہے‘‘۔ سوال یہ ہے کہ راجدیپ اپنی اظہار رائے کی آزادی کا استعمال کیوں نہیں کیا؟ وہ امیت مالویہ سے اتنا ڈرتے کیوں ہیں ؟ وہ ان سے یہ کیوں نہیں کہتے کہ جس سنگھ پریوار کی تم چاکری کرتے ہو اس کے آگے داعش کی سفاکی بھی پانی بھرتی ہے۔ سنگھ ایسے درندوں کے بل پر چلتا جنہوں نے گجرات فساد کے دوران حاملہ عورت کے پیٹ میں پلنے والے بچے کو ترشول پر اٹھالیا جو بھرے جلسے میں قبروں سے عورتوں کو نکال کر ان کے ساتھ بدکاری کرنے کی دعوت دینے سے نہیں چوکتے ۔ داعش جیسی دہشت گرد تنظیم نے کبھی ایسی گھناونی سفاکی کا تصور بھی نہیں کیا ہوگا۔ راجدیپ سردیسائی پر طاری خوف کا اندازہ اس بات سے لگایا جاسکتا ہے کہ جب سوربھ دیویدی یوپی کیڈر کے پولس کمشنر عبدالمنان کا یہ کارنامہ بیان کیاکہ انہوں نے ایک سڑک کو چوڑا کرنے کے لیے ان کے آبائی وطن میں ایک مندر اور مزار کو ہٹادیا تو اس کے جواب میں راجدیپ سردیسائی کہتے ہیں ایسے افسران پر اعتماد کیا جانا چاہیے، ان کو کام کی چھوٹ ملنی چاہیے اور ترقی بھی ہونی چاہیے ۔ اس کے بعد اتر پردیش میں ہونے والے تبادلوں پر تنقید کرتے ہوئے برسبیلِ تذکرہ ان کی زبان پر بھاونگر کے اس دلیر سابق پولس افسر کا ذکر آجاتا ہے جس نے اپنے سیاسی آقاوں کی مرضی کے خلاف فساد روکنے میں کامیابی حاصل کی تھی۔ راجدیپ سردیسائی نے اس پر بے نام افسر پر سرکاری عتاب کا ذکر تو کیا مگرسنجیو بھٹ کا نام اپنی زبان پر لانے کی جرأت نہ کرسکے ۔ اس کی وجہ اور کیا ہوسکتی ہے کہ سنجیو بھٹ کا ذکر آتا تو اس کو جیل بھیجنے والے مودی کا بھی کا بھی نام لینا پڑتا ۔ وزیر اعظم کے خلاف ایک حرف بھی اپنی زبان پر لانے کی ہمت جس اندر نہ ہو وہ بیچارہ سنجیو بھٹ کا نام کیسے لے سکتا ہے؟ جھارکھنڈ کے انتخابی نتائج کا تجزیہ کرتے ہوئے بھی راجدیپ نے یہی کیا۔ انہوں نے کہا جھارکھنڈ میں مودی کی نہیں بلکہ رگھوبیر داس کی شکست ہوئی ہے۔ سوربھ دویدی نے جب پوچھا کہ پچھلی بار کی فتح کو مودی سے کیوں منسوب کیا گیا تھا تو راجدیپ نے کہا چونکہ وہاں پہلے بی جے پی سرکار نہیں تھی اس لیے اس کے خلاف ناراضگی نہیں تھی ۔ گجرات کے علاوہ کہیں بھی اپنی صوبائی سرکار کے خلاف ناراضگی پر قابو پانے میں بی جے پی کامیاب نہیں ہوئی ۔ یہ سراسر غلط بات ہے۔ مدھیہ پردیش اور چھتیس گڑھ میں مودی کے بغیر بی جے پی دوبارہ انتخاب جیتنے میں کامیاب ہوگئی تھی اور مودی کی قیادت میں ایسا نہیں ہوسکا اس لیے یہ شیوراج چوہان یا رمن سنگھ کی نہیں بلکہ مودی کی ناکامی ہے ۔ بہار میں بی جے پی کی سرکار نہیں تھی وہاں بھی مودی صوبائی انتخاب میں کامیاب نہیں ہوسکے اس لیے یہ کہنا کہ وہ صوبائی الیکشن میں مخالفین کو ہرا دیتے ہیں غلط ہے۔ راجدیپ نے مودی کی حمایت میں یہ کہا کہ قومی انتخاب کے اندر بی جے پی کو جھارکھنڈ میں ۵۱ فیصد ووٹ ملے تھے یہ بھی غلط ہے۔ اس وقت اے جے ایس یو ساتھ تھی ۔اس بار الگ ہو ۸ فیصد ووٹ لے کر الگ ہوگئی ممکن ہےپہلے اسے دس فیصد ملے ہوں اس لیے لوک سبھا چناو میں مودی جی صرف ۴۱ فیصد ووٹ جٹا پائے تھے ۔ راجدیپ سردیسائی نے مودی کو الگ کرکے مرکزی اور اتر پردیش کی حکومت پر خوب جم کر تنقید کی۔ وزیرداخلہ امیت شاہ کو بھی ہلکے پھلکے انداز میں نشانہ پرلیا مگر مودی جی کا نام آتے ہی لہجہ بدل جاتا تھا۔ اس لیے اب جی چاہتا ہے کہ راجدیپ سردیسائی کا نام بھی مودی بھکتوں کی فہرست میں جلی حروف سے لکھ دیا جائے۔ راہل گاندھی پر راجدیپ کی تنقید بہت دلچسپ ہے۔ ان کا کہنا ہے کہ میرٹھ جاتے ہوئے راہل اور پرینکا کو پولس نے روکا تو وہ واپس چلے آئے اگر اندرا گاندھی ہوتیں تو گرفتار ہوجاتیں ۔ وہ آگے بڑھ کر کہتے ہیں کہ ہر رہنما کو جیل جانا پڑتا ہے سوال یہ ہے کہ نریندر مودی کب جیل گئے ؟ ایمرجنسی میں وہ زیر زمین چلے گئے ۔ رام مندر کی تحریک میں ایودھیا جانے سے کنی کاٹ لی اس لیے مقدمہ نہیں بنا۔ ایکتا یاترا میں سرینگر کے اندر نظر نہیں آئے ۔ اس کے باوجود وزیر اعظم بن گئے ۔ اس لحاظ سے راہل گاندھی کو وزیر اعظم بننے کے لیے گجرات جیسا فساد کرانا پڑے گا۔ پروگرام کے دوران سوربھ کی زبان سے نکل گیا کہ جیل تو امیت شاہ بھی گئے تھے اس پر راجدیپ چوکناّ ہو گئے اس لیے کہ شاہ جی کسی عوامی تحریک کو چلاتے ہوئے جیل نہیں گئے تھے بلکہ ان پر جعلی انکاونٹر کرانے کا اور ہفتہ وصولی کا الزام تھا۔ سردیسائی نے بڑی صفائی سے صرفِ نظر کردیا۔ دہلی انتخاب کی بحث میں راجدیپ نے یہ تسلیم کیا کہ اس بار بی جے پی کے لیے مشکلات ہیں ۔ انہوں نے اروند کیجریوال کی اس لیےستائش کی کہ وہ اب مودی کے مقابلے کھڑے ہوکر ان پر تنقید کرنے کے بجائے عوام کے بنیادی مسائل پر گفتگو کرتے ہیں ۔ بی جے پی نے چونکہ پچھلے پانچ سال میں دہلی کے اندر کوئی چہرہ پیش نہیں کیا اس لیےمودی کوکیجریوال کے مقابلہ پیش کرنااس کی مجبوری ہے ۔ سوال یہ ہے کہ مودی کے سیاسی افق پر نمودار ہونے کے بعد بی جے پی بے چہرہ کیوں ہوگئی ؟ مودی سے پہلے بی جے پی میں مرکزی اور صوبائی سطح پر کئی چہرے ہوا کرتےتھے لیکن مودی نے ان سب کو نگل لیا ۔ ’ ہر ہر مودی گھر گھر مودی ‘ کے چکر میں سنگھ پریوارکے اندر اب دن رات صرف اور صرف ’ نمو نمو‘ کا پاٹھ(ورد) ہوتا ہے ۔ ایک سوال یہ ہے کہ جب مودی اقتدار سے بے دخل ہوجائیں گے اس بے چہرہ کمل کا کیا حال ہوگا؟ دہلی پر بحث کے دوران راجدیپ خود اپنی ہی ایک دلیل بھول گئے ۔ جھارکھنڈ کے بارے میں انہوں نے کہا ۲۰۱۴؁ میں بی جے پی برسرِ اقتدار نہیں تھی اس لیے مودی نے بہ آسانی قلعہ فتح کرلیا اور ۲۰۱۹؁ میں رگھورداس کے سبب ہار گئے ۔ اب انہیں یہ بتانا ہوگا کہ دہلی میں تو ۲۰۱۵؁ میں بی جے پی کی سرکار نہیں تھی تو اس وقت مودی جی کو ۷۰ میں سے ۳ کی شرمناک شکست کا منہ کیوں دیکھنا پڑا نیز چونکہ فی الحال دہلی میں کیجریوال کی حکومت ہے مودی جی کو اسے اکھاڑ پھینکنے میں کیا دشواری ہے؟ اصل بات یہ ہے کہ جب بھی جذباتی مسائل پر انتخاب لڑا جاتا ہے مودی انتخاب جیت جاتے ہیں جیسا کہ ۲۰۱۹؁ کے قومی انتخاب میں پلوامہ اور ائیر اسٹرائیک کو لے کر ہو امگر جب عوام کے بنیادی مسائل کی بات آتی ہے تومودی جی چاروں خانے چت ہوجاتے ہیں۔ راجدیپ جیسے لوگوں کے چھپانے کے باوجود یہ سچ بار بار سر چڑھ کر بولتا ہے۔ 	Politics Articles	میڈیا :خوف ، لالچ ، بزدلی اور چاپلوسی کی آماجگاہ
 اب تک کے سارے اندازے غلط ثابت ہوئے ۔ تجزیئے ، خدشات ، تحفظات اور پیش گوئیاں وغیرہ وغیرہ ۔رجحان کے ساتھ، ایران امریکا تنازع کا یقینی نتیجہ سامنے آچکا کہ فی الوقت دنیا کو کسی تیسری عالمی جنگ کا کوئی خطرہ نہیں ہے۔دنیا بھر میں سیاسی پنڈتوں نے تیسری عالمی جنگ کا جو نقشہ کھینچا اور جن جن تباہ کاریوں کی منظر کشی کی تھی ، وہ مناظر شاید اب ہالی وڈ کی کسی اچھی پروڈکشن کے اسکرپٹ میں شامل کرلئے جائیں ۔واضح رہے کہ راقم قطعی طور پر امریکا ، ایران کے درمیان یا عالمی جنگ وغیرہ وغیرہ کا مخالف اور تشدد کے خلاف ہوں ، جارحیت کو شدید ناپسند کرتا ہوں ، امن اور جنگ (جہاد)کے لئے قرآن کریم وسنت ﷺکے دیئے گئے اصولوں و قوانین کے مطابق ایمان رکھتا ہوں ۔ شکر ہے کہ تیسری عالمی جنگ وغیرہ وغیرہ نہیں ہوئی اور کم ازکم ایران اور امریکا کے تنازع کی وجہ سے تو کئی دہائیوں تک ممکن نظر نہیں آتی ، یہ ایک اچھی بات ہوگی ۔ میں اپنے اظہاریہ میں واضح لکھتا رہا ہوں کہ کم ازکم ایران و امریکا کے درمیان روایتی یا غیر روایتی براہ راست جنگ کا کوئی امکان نہیں ، گو کہ ایران نے واضح کیا تھا کہ وہ پراکسی جنگ نہیں لڑے گا ، سر عام انتقام لے گا ، تاہم اس بات کا اب بھی یقین ہے کہ ایرا ن و امریکا براہ راست جنگ نہ لڑنا چاہتے تھے اور نہ ہی لڑیں گے ۔ سوشل میڈیا نے دونوں فریقین کو ایک سکے کے دورخ قرار دیا ، حالیہ تنازعات کو لے کر دونوں فریقین پر شکوک ظاہر کئے کہ انہوں نے اپنی مملکتوں میں اٹھتے احتجاج ، مظاہرے ، مواخذہ اور انتخابی مہم وغیرہ وغیرہ کو دبانے کے لئے ایک سوچے سمجھے منصوبے کے تحت یہ سب کچھ کیا ۔ میں سوشل میڈیا کی باتوں پر زیادہ توجہ نہیں دیتا ، جذباتی نوجوان سمیت دانش ور طبقہ بھی جذبات میں ، یا خصوصی وابستگی کے تحت کچھ بھی لکھ ، کہہ سکتے ہیں ،ہمیں ایسی باتوں کو زیادہ توجہ دینے کی ضرورت ہی نہیں ، اب دیکھ لیں کہ جذبات میں انسانی غلطیاں سرزد ہوہی جاتی ہیں ، یوکرائن مسافر طیارے کا انتہا ئی افسوس ناک واقعہ رونما ہوگیا ، اگر ٹھوس شواہد سامنے نہ آتے تو اسے انجن کی خرابی ہی سمجھا جاتا ، لیکن یہ دماغی خلل تھا جس کا نتیجہ بے گناہ طیارہ مسافروں کو اٹھانا پڑا اور معاملہ ’’ سوری ‘‘ اور وغیرہ وغیرہ پر ختم ہوگیا ۔ امریکا نے ایران پر مزید اقتصادی پابندیاں لگادیں ، ایران نے اعتراف کیا کہ وہ انسانی جانوں کو نقصان نہیں پہنچانا چاہتے تھے ، وغیرہ وغیرہ وغیرہ ۔۔۔ یہ سب کچھ ہونے کے باوجود امریکی صدر کے خلاف مواخذہ تحریک رُکی نہیں ، ایران کے خلاف مظاہروں کا سلسلہ ایک بار شروع ہوگیا ، عراق میں ہونے والے مظاہرے ، ایرانی حکومت کی تبدیلی کے لئے پھر اٹھ کھڑے ہوئے ۔ کیونکہ جب تک اصل جڑ کو ختم نہ کیا جائے اُس وقت تک حقیقی معنوں میں مسئلے کا حل نہیں نکل سکتا ۔ یہ حقیقت دنیا کے تمام ممالک کے ارباب اختیار کے جانتے ہیں ، میڈیا کا کردار ایک ایسے وقت کی طرح ہے کہ وہ ہر آنے والے نئے دن میں نئی اسٹوری تلاش کرتا ہے ، کچھ دن کے لئے ہلچل مچتی و مچاتا ہے لیکن دنیا کے اس اسٹیج میں اتنے کردار ہیں کہ وہ کبھی ختم ہی نہیں ہوسکتے ۔ حکومت نے وزیر خارجہ کو تین ممالک کے دورے پربھیجنے کا سلسلہ شروع کردیا ہے ، ایک اچھا عمل ہے ، لیکن یہ بھی حقیقت ہے کہ ہمیں اپنی سرزمین پرزیادہ توجہ دینے کی ضرورت ہے ۔ اپوزیشن و دیگر لسانی و مذہبی اکائیوں وغیرہ وغیرہ کے ساتھ مل بیٹھ کر’’ پاکستا ن ڈاکٹرائن ‘‘ بنانے کی ضرورت ہے۔ سر زمین کا درجہ ایک ماں کے برابر ہے۔ ماں کی خدمت و خیال رکھنے کے بجائے کسی دوسرے کے پیر دباتے رہے، تو وہ کسی بھی وقت اپنے مفادات کے لئے گردن دبانے سے گریز نہیں کرے گا۔اس وقت سیاسی ، معاشی اور ریاستی مسائل انتہائی گھمبیر ہیں ، اپوزیشن لیڈر و وزیر اعظم کی آج تک ایک ملاقات یا مشاورت وغیرہ وغیرہ کا نہ ہونا خود پارلیمنٹ کے اہمیت پر سوالیہ نشان ہے ۔ چھوٹی سیاسی جماعتیں حلیف ہونے کے باوجود حکومت سے شکوہ کنا ں ہیں۔ ایم کیو ایم پاکستا ن کے کنوینر ڈاکٹر مقبول خالد صدیقی نے اپنی وفاقی وزرات سے استعفیٰ دینے کا باذریعہ میڈیا اعلا ن کرتے ہوئے کہہ دیا کہ اس کے بعد بھی معاہدے پر عمل درآمد نہ ہوا تو تعاون کا ’’ اصولی‘‘ فیصلہ تو جاری رہے گا لیکن وزرات کا حصہ نہ ہوں گے وغیرہ وغیرہ ۔ ان کی جماعت کے وزیر قانون فروغ نسیم کو خود حکومت نے منتخب کیا تھا اس لئے اگر ایم کیو ایم پاکستان کہے بھی تو وہ اُن کا فیصلہ شاید ہی مانتے ۔ یہ سیاسی انتشار کی چھوٹی سی جھلک ہے ، نیز سب اچھی طرح جانتے ہیں کہ ایم کیو ایم پاکستان یہ کیوں کررہی ہے ؟ وغیر وغیرہ وغیرہ ۔ اس لئے امریکا ، ایرا ن ، سعودی عرب تنازع و عالمی جنگ کو روکنے کے لئے حکومتی وفد کی پھرتیاں مضحکہ خیز نظر آتی ہیں کہ جن میں اپنے گھر کا بگاڑ و نااتفاقی کو دُور کرنے کی اہلیت ہی نہیں اور اُن معاملات میں ہاتھ ڈال رہے جن کے سامنے ہمیشہ ہاتھ پھیلائے گئے ۔ میرے لئے یہ خود شرمندگی کا مقام ہے ، لیکن یہ احساس پشیمانی بھی ریاستی پالیسیوں کی وجہ سے ہی ہے۔ ضرورت اس امر کی ہے کہ ’’ پاکستان ڈاکٹرائن ‘‘ بنائیں، اس کو پروان چڑھائیں، اسے فروغ دیں ، پھر آپ کو کسی کے پاس جانے کی ضرورت نہیں ہوگی ، دنیا آپ کے پاس آئے گی کہ آپ ثالث بنیں ، ہمارا مسئلہ ، تنازعہ حل کرائیں ، صادق و امین لکھنے اور ہونے میں بڑا فرق ہے ۔ عالمی تنازعات میں الجھنے کی پالیسی کے بجائے گھر کی گرتی دیواروں کو سنبھالیں، یقین کیجئے کہ ایران ، امریکا اسی کوئی حرکت نہیں کریں گے کہ جس سے تیسری عالمی جنگ وغیرہ وغیرہ کا خطرہ ہو ، آپ کا ایک بیان پر قائم رہ جانا ہی سب کچھ ہے کہ پاکستا ن کی سرزمین کسی بھی ملک کے خلاف استعمال نہیں کریں گے ، عمل کریں ، ثابت کریں ، دنیا یقین کرلے گی،میرا دعویٰ ہے کہ آپ کو یقین دلانے کی ضرورت نہیں پڑے گی ۔ اس وقت تمام اداروں کو اپنے ملک کے داخلی مسائل و خارجی پالیسی کے لئے سنجیدگی کے ساتھ وسیع تر اقدامات وغیر وغیرہ وغیرہ کی ضرورت ہے۔	Politics Articles	وغیرہ وغیرہ وغیرہ !
ایرانی جنرل قاسم سلیمانی کی ایک امریکی حملے میں ہلاکت نے نہ صرف مشرق وسطیٰ بلکہ جنوبی ایشیا بالخصوص پاکستان کو تیسری جنگ کے دہانے پر لا کھڑا کیا ہے ۔اپنے جنرل کی موت کی خبر سننے کے بعد ایرانی جارحانہ رد عمل نے یہ سوچنے پر مجبور کر دیا ہے کہ کیا مسلم دشمن طاقتوں کا اصل ہدف مسلم امہ ہے اور وہ اسے ہر لحاظ سے کمزور کرنے کی سازش میں مصروف رہتی ہیں اس بار ایران کے ذریعے مسلمانوں کا شیرازہ بکھیرہ جائے گا۔اس میں کسی شک وشبہ کی گنجائش باقی نہیں رہ جاتی کہ امریکہ کا اصل نشانہ پاکستان ہی ہے جس کی پشین گوئی مجاہد اسلام ، امت مسلمہ کے عظیم سپہ سالار جنرل حمید گل نے اپنی زندگی میں کر دی تھی کہ امریکہ کا نشانہ افغانستان یا ایران نہیں پاکستان کی ترقی اور ایٹمی اثاثے ہیں جو بھارت اسرائیل اور امریکہ کو کٹھتکتے ہیں ایران کے خلا ف بلوچستان میں امریکی فوجی اڈے کا مطالبہ آسکتا ہے اور ہمیں ماضی کی غلطی دہرانی نہیں چاہیے۔ حالیہ امریکی اقدام سے یہ واضح ہو جا تا ہے کہ جنرل قاسم کو مارنے کے پس پردہ مذموم مقاصد مسلمان ملکوں کو ٓا پس میں باہم لڑانا ہے ۔ ادھر ایران نے بھی امریکہ کو تنبہیہ کرتے ہوئے بغداد میں موجود امریکی فوجی اڈے کو نشانہ بنایا ۔ جنرل قاسم کی ہلاکت کے فوری بعد ایران کے گلی کوچوں میں انتقام ، انتقام کے نعرے گونج رہے ہیں ۔ ایران نے اعلان کیا تھا کہ انتقام ضرور لیا جائے گا اور دوسرے ملکوں میں موجود امریکی اڈوں اور ان کی تنصیبات کو نشانہ بنایا جائے گا۔ جنرل قاسم پرعر اقی سر زمین پر حملہ ہوا ور یہ خدشہ بدستور موجود ہے کہ جب ایران کی جانب سے امریکی فوج ، اڈوں پر حملہ ہوا تو کہیں دانستہ و نادانستہ اسلامی ممالک ہی اس کی زد میں نہ آجائے ۔ کیونکہ امریکی فوجی اڈے زیادہ تر مسلم ملکوں میں ہی ہیں۔ایرانی سپریم لیڈر آیت اﷲ علی خامنہ ای نے امریکا کو اس کاسخت جواب دینے کی دھمکی دی ہے جبکہ مقتول جنرل سیلمانی کے نائب جنرل اسماعیل غنی کو قدس فورس کا نیا سربراہ مقرر کیا گیا ہے۔موجودہ بگڑتی صورتحال پر اقوام متحدہ نے دونوں ملکوں کے رہنماؤں سے تحمل سے کام لینے کی اپیل کرتے ہوئے کہا ہے کہ دنیا خلیج فارس میں ایک نئی جنگ کی متحمل نہیں ہو سکتی۔تاہم بلوچستان میں امریکہ کو فوجی اڈوں کے حوالے ڈی جی آیس پی آر کی تردید بھی سامنے آگئی ہے کہ پاکستان کی سر زمین کسی کے بھی خلاف استعمال نہیں ہونے دینگے اگرچہ ایرانی جنرل پر حملے کے بعد خطے میں تبدیلیاں رونما ہوئی ہیں ۔ امریکی وزیر خارجہ مائیک پومپیو نے پاک فوج کے سپہ سالار جنرل قمر جاوید باجوہ سے ہنگامی ٹیلیفونک رابطہ کیا جس پرجنرل قمر باجوہ نے امریکی وزیر خارجہ سے ہوئے رابطے کے دوران اپیل کہ کہ خطے میں امن اور استحکام کیلئے تمام فریقین تعمیری کردار ادا کریں، تمام فریقین میں مثبت رابطوں پر بھی زور دیا ۔شاہ محمود قریشی نے اس حوالے سے خدشے کا اظہار کیا کہ جنرل سلیمانی کی ہلاکت سے ہونے والے منفی اثرات افغانستان پر بھی ہوسکتے ہیں اور وہاں جاری امن معاہدہ متاثر ہوسکتا ہے جس کے لیے پاکستان نے اپنا کردار ادا کیا ہے۔ان کا کہنا تھا کہ یمن میں حوثی باغی اس ہلاکت کی آڑ میں سعودی عرب پر مزید حملے کر سکتے ہیں جبکہ حزب اﷲ بھی اسرائیل کو نشانہ بنا سکتی ہے۔ دہشتگردی کے خلاف جنگ میں پاکستانی قوم اور فوج نے بڑی جانی قربانیاں دی ہیں اور مالی نقصانات اٹھائے ہیں، خدشہ یہ ہے کہ ایک طویل جنگ کے بعد دہشتگردی کے جس جن کو بوتل میں بند کر دیا گیا تھا وہ دوبارہ سر نکال سکتا ہے۔ جبکہ مشرقِ وسطیٰ کا خطہ پہلے ہی عدم استحکام کا شکار ہے اور ایک اور جنگ کا متحمل نہیں ہو سکتا۔ اگر اس خطے میں آگ لگی تو پاکستان بھی اس کی گرمائش سے محفوظ نہیں رہ سکے گا۔ جنرل قاسم سلیمانی کے ہلاکت سے مشرقِ وسطیٰ پر بدستور جنگ کے بادل منڈلا رہے ہیں ۔ اور خاص طور شام اور عراق کی صورتحال مزید بگڑنے کے امکانات زیادہ ہیں۔ اقوام متحدہ چارٹر کے مطابق دونوں ممالک کو ایک دوسرے کی خودمختاری کا احترام کرنا چاہئیے۔غور طلب بات یہ ہے کہ ایران امریکہ تنازعہ شدت اختیار کر گیا تو پورے خطے کا مستقبل تباہی و بربادی ہوگا۔ اگرچہ ایران امریکہ تنازعہ کوئی نئی بات نہیں۔ مگر اس بار پاکستان کو ٹارگٹ کیا جانا ہی مقصود ہو گا خراب معاشی حالات ، بڑھتی مشکلات ، عوام میں بڑھتی ہوئی بے چینی، بدامنی ، بم دھماکے ایل ا و سی پر کشید گی میں اضافہ ، پاک افغان سرحد کی مخدوش صورتحال ، کشمیر میں بدستور کرفیو ، کمزور خارجہ پالیسی ان سب نے مل کر وطن عزیز کو ایک تر نوالہ بنا کر رکھ دیا ہے ۔بھارت سمیت امریکہ و اسرائیل اسے نگلنے کی سازشوں میں مصروف رہتی ہیں ۔پاکستان کا اٹیمی پروگرام اور سی پیک کے ساتھ پاکستان کی جڑی معاشی و سماجی ترقی نے مسلم دشمن قوتوں کے اوسان خطا کر دیئے ہیں اس لئے سی پیک کے آغاز سے پاکستان مخالف اقدامات میں تیزی آگئی ہیں ۔ بہر کیف ایرانی جنرل قاسم سلیمانی کی ہلاکت کے بعد مشرق وسطیٰ میں کشیدگی میں اضافے اور ایران اور امریکا کے درمیان ممکنہ جنگ کے اثرات نمودار ہونے لگے ہیں۔ اسی لئے عالمی امور کے ماہرین نے مشرق وسطیٰ کے خطے کی نازک صورتحال کے تناظر میں دنیا پر تیسری ورلڈ وار کا اشارہ ظاہر کیا ہے۔ امریکہ ایران کشیدگی خلیج میں صورتحال کو مزید گھمبیر کر رہی ہے۔ جنگ کے سائے روز افزوں گہرے ہو رہے ہیں۔ ایران کی سپاہِ پاسداران انقلاب کے کمانڈر میجر جنرل حسین سلامی کا کہنا ہے کہ ہماری امریکہ اور اسلامی جمہوریہ کے دشمنوں کے ساتھ بیک وقت نفسیاتی جنگ، سائبر کارروائیاں ، سفارتی اور فوجی محاذوں پر کارروائیاں جاری ہیں اور جہاں بھی موقع ملا امریکیوں کو جنرل قاسم سلیمانی کے قتل کی سزا دیں گے۔ آبنائے ہرمز ایک اہم مقام ہے جہاں سے بڑی تعداد میں مغربی اور امریکی بحری جنگی جہاز گزرتے ہیں۔ اس علاقے میں ایران اہم امریکی اہداف کافی پہلے ہی طے کرچکا ہے۔ خطے میں 35 کے قریب امریکی اہداف کے ساتھ ساتھ اسرائیلی دارالحکومت تل ابیب بھی ایران کے نشانے پر ہے۔ اس وقت خطے میں ایک فیصلہ کن موڑ ہے اور ہم کو سوچنا چاہئے کہ خطے میں ایک خطرناک صورتحال طاری ہونے جارہی ہے۔ کتاب دی شیڈو وار کے مصنف اور کالم نگار جیمز شیوٹو کا کہنا تھا کہ اگر امریکا اور ایران حالیہ کشیدگی کے باعث آمنے سامنے آتے ہیں تو یہ جنگ امریکا کے لیے کسی بھی دوسری جنگ سے مختلف ہو گی۔دراصل امریکہ کے ایوانِ نمائندگان نے ملک کے صدر ڈونلڈ ٹرمپ کے خلاف مواخذے کی دو قراردادیں منظور کر لی ہیں جس کے بعد ٹرمپ اس عمل کا سامنا کرنے والے امریکہ کے تیسرے صدر بن گئے ہیں۔ ایوانِ نمائندگان میں مواخذے کی قراردادوں کی منظور کے بعد صدر ٹرمپ پر اب امریکی پارلیمان کے ایوان بالا یعنی سینیٹ میں مقدمہ چلایا جائے گا جہاں اس بات کا فیصلہ ہو گا کہ وہ برسراقتدار رہیں گے یا نہیں۔ امریکی صدر نے جان بوجھ کر ایران کے ساتھ چھیڑ خانی کی ہے کہ ان کے مواخذے کی طرف سے توجہ ہٹ جائے اور وہ بچ جائیں۔ ا گر کہیں طالبان نے ایران کشیدگی کا بہانہ بنا کر مذاکرات کا بائیکاٹ کر دیا تو امریکہ کو ایک اور جنگ ہارنی پڑے گی۔ 	Politics Articles	جنرل قاسم کی ہلاکت !مسلمانوں کو آپس میں لڑانے کی سازش
دینِ اسلام میں جہاں ایک طرف نماز،روزہ،حج جیسی روحانی چیزوں کاذکر ہے وہاں زکوٰۃ، تجارت، معیشت،سیاست کا بھی ذکر ہے۔یہ قابل فکر ہے ہمارے لئیے کہ کن حالات میں رسول کریم صلی اﷲ علیہ وآلہ وسلمکو اس بات پر مجبور ہونا پڑا کہ ایک حکومت قائم فرمائیں،حکومت کی اقامت پر مجبور ہونے کا لفظ اس لئے استعمال کیا کہ موجودہ دور میں روشن خیال، سیکولر طبقہ اور جدید مفکرین اپنے نظریات سے یہ ثابت کرنے کی کوشش کررہے ہیں کہ اسلام کا سیاست،تجارت،حکومت سے کوئی تعلق نہیں ہے،مگر حقیقت اس کے برعکس ہے کہ رسول اکرمصلی اﷲ علیہ وآلہ وسلم ایک مملکت قائم کرتے ہیں اور اس مملکت کے حاکمِ اعلیٰ کی حیثیت سے حکمرانی بھی فرماتے ہیں،ہرچیز کا نظم و نسق رسول کریم صلی اﷲ علیہ وآلہ وسلم نے قائم فرمایا اور ایسا کامیاب نظام چھوڑا کہ آپ کے بعد صدیوں تک چل رہا ہے اور حکمران رسول کریم صلی اﷲ علیہ وآلہ وسلمکے نظامِ سلطنت سے فائدہ اٹھا رہے ہیں۔((1 معاشی حل:رسول کریمصلی اﷲ علیہ وآلہ وسلم مدینہ میں تشریف لانے کے بعد سب سے پہلے مہاجرین کے معاشی مسائل کے حل کیلئے مواخات کا انتظام فرماتے ہیں۔اس نظام سے مہاجرین اور انصار کی معاشی حالات بہت بہتر ہو جاتی ہیں۔(2)دفاع: اس کے بعد محبوب کریمصلی اﷲ علیہ وآلہ وسلم مدینہ شہر کی سیکورٹی اور دفاع کی طرف توجہ فرماتے ہیں کیونکہ مدینہ میں کوئی نظام سلطنت نہیں تھا،وہاں کے لوگوں کے درمیان جھگڑے،لڑائیاں چل رہیں تھی،رسول اکرم صلی اﷲ علیہ وآلہ وسلم شہر کو محفوظ بنانے کیلئے ایک ہنگامی اجلاس طلب فرماتے ہیں۔اجلاس میں مسلم اور غیر مسلم کے قبائل کے بڑے سردار شریک ہوتے ہیں رسول کریم جب حکومت کے قیام کی تجویز پیش کرتے ہیں تو سب متفقہ طور پر رسول اکرم صلی اﷲ علیہ وآلہ وسلمکو صدر منتخب کرلیتے ہیں۔مملکت میں حکمران اور رعایا کے کیا حقوق ہو سکتے ہیں اس حوالے سے آپصلی اﷲ علیہ وآلہ وسلم نے تمام قبائل سرداروں سے مشورہ کرکے ایک دستور مرتبہ کیا۔جس میں یہ لکھا تھا کہ مملکت ایک مستقل اور خودمختار ہوگی اور غیرمسلموں کو ان کے دین کی پوری پوری آزاری ہوگی۔ایک دفعہ کے الفاظ یہ ہیں ''للمسلمین دینھم و للیہود دینھم'' یعنی مسلمانوں کیلئے مسلمانوں کا دین اور یہودیوں کیلئے ان کا دین ہے۔ اور دفاع کے سلسلے میں یہ فیصلہ ہوا اگر باہر سے کوئی دشمن حملہ کرے تو ہر قبیلہ براہ راست مدافعت کرے گا،لوگ ایک دوسرے کی مدد کریں گے اور فوج میں جو اخراجات ہونگے ہر قبیلہ خود برداشت کرے گا،اس معاہدے کی وجہ یہ تھی کہ اس زمانے میں مرکزی حکومت کے پاس کوئی خزانہ نہیں تھا لہٰذا مجبوراً ہوکر یہ طریقہ اخیتار کیاگیا کہ لوگ رضاکارانہ اور بغیر تنخواہ کے فوج میں شامل ہوں،فوج کا سارا نظام حضرت محمد صلی اﷲ علیہ وآلہ وسلم کے پاس تھا،مدینہ میں سیکورٹی اور دیگر انتظامات کرنے کے بعد رسول اکرم مدینہ کے جنوب مغربی اور ساحلی علاقوں کی طرف تشریف لے جاتے ہیں اور غیرمسلم قبائل کو نئی قائم ہونے والی ریاست سے فوجی تعاون پر آمادہ کرکے معاہدہ کرتے ہیں۔یہ طے ہوا کہ تم پر کوئی حملہ کرے گاتو مسلمان تمہاری مدد کریں گے،اگر کسی نے مسلمانوں پر حملہ کیا تو تم مسلمانوں کی مدد کروگے،اور یہ بھی معاہدہ تھا کہ قبیلے والے رسول کریم صلی اﷲ علیہ وآلہ وسلماور مسلمانوں کے دشمنوں سے دوستی بھی نہیں کریں گے،بہرحال ان معاہدات سے مدینہ کے چاروں طرف دوستوں میں اضافہ اور مخالفوں،دشمنوں میں کمی آگئی۔(3) نظام تعلیم: تعلیمی نظام یہ تھا کہ مدینہ میں صفہ کے نام پر درسگاہ تھی،شہر کے باشندے پڑھ کر چلے جاتے اور دور دراز علاقوں کے رہنے والے وہیں قیام کرتے،مختلف لوگوں کو ضرورت کے پیش نظر مختلف علوم وفنون پر تعلیم اور تربیت دی گئی۔جو لوگ بالکل ان پڑھ تھے ان کو لکھنا پڑھنا سکھایا گیا،عہدنبوی صلی اﷲ علیہ وآلہ وسلم میں مدینہ کے اندر 9مساجد تھی،ہر مسجد اپنے محلے کیلئے ایک درسگاہ کی حیثیت رکھتی تھی،بچے اور بالغ پڑھتے تھے۔قباء میں ایک مسجد اور مدرسہ تھا وہاں وقتاً فوقتاً رسول کریم صلی اﷲ علیہ وآلہ وسلم خود تشریف لے جاتے اور ذاتی طور پر نگرانی فرماتے۔مدینہ میں اور مضافات کے علاقوں میں اساتذہ مقرر تھے،انہیں حکومت کی طرف سے تنخواہیں دی جاتی،بہترین تعلیمی نظام کا اندازہ ایک واقعہ سے کیجیئے کہ رسول اکرمصلی اﷲ علیہ وآلہ وسلم سید نا معاذ بن جبل ؓکو یمن کیلئے انسپکٹر جنرل آف ایجوکیشن کے طورپر بھیجتے ہیں،حضرت معاذؓ وہاں جاکر تدریسی فرائض سرانجام دینے کے ساتھ تعلیمی ادارے بھی قائم کرتے ہیں، اسی طرح صوبوں اور شہروں میں بھی تعلیم کا ایسا انتظام کیاگیا۔(4) نظام عدل:عدلیہ کا قیام ریاست کی اہم ترین ذمّہ داریوں میں سے شمار ہوتا ہے رسول کریم صلی اﷲ علیہ وآلہ وسلمنے اس کا بہترین انتظام فرمایا،مدینہ میں قاضی یعنی ججوں کو مقرر کیا۔کسی مسائل اور جھگڑے کے حل کیلئے لوگ وہاں تعینات ججوں کے پاس جاتے یا رسول کریم صلی اﷲ علیہ وآلہ وسلمکی طرف آتے،فی الفور مقدمہ درج کرکے فیصلہ سنایا جاتا،علاقوں اور شہروں کی فتوحات ہونے کے ساتھ عدالتی انتظامات میں اضافہ کیا جاتا۔یمن کے علاقے نجران کے عیسائیوں کے وفد کی درخواست پر رسول کریمصلی اﷲ علیہ وآلہ وسلم نے سیدنا عبیدہ بن جراح ؓکو ان کے ساتھ بھیجا،سیدنا عبیدہؓ نے وہاں اپنے فرائض بخوبی سرانجام دئیے کہ یمن میں تیزی سے پھیلنے لگا،بہت سے عیسائی متاثر ہو کر مسلمان ہوگئے۔(5)گورنرزکاتقرر: صوبوں کا نظام کنٹرول کرنے کیلئے آپ صلی اﷲ علیہ وآلہ وسلم نے گورنر مقرر کئے،جن کی سرگرمیوں اور کارکردگی کے حوالے آپ صلی اﷲ علیہ وآلہ وسلمنے خود نگرانی فرمائی(6).سفارتی نظام: ریاست مدینہ میں سفارتی نظام بھی تھا،رسول کریمصلی اﷲ علیہ وآلہ وسلم بیرونی ممالک کے بادشاہوں کو اسلام کی دعوت دینے کیلئے ان کے پاس اپنے سفیروں کو بھیجتے،یہاں یہ بات بھی ذھن نشیں کرلیجئے کہ ان سفیروں میں بعض مرتبہ غیر مسلم بہت سفیر بنے،وزارت خارجہ کا عہدہ حضرت سیدنا عمر فاروق ؓ کے پاس تھا،بعض روایات میں ہے کہ حضرت سیدنا ابو بکر صدیقؓ وزارت داخلہ کے منصب پر فائر تھے،اندرونی معاملہ کو حل کرتے۔(7) مالیاتی نظام:اسی طرح نبی کریم صلی اﷲ علیہ وآلہ وسلم نے ریاست مدینہ کے مختلف انتظامات کیساتھ مالیات کا بھی شعبہ قائم فرمایا،کیونکہ آمدنی کے مختلف ذرائع تھے مثلاً زکوۃ،صدقات،مال غنیمت،مال فئی،غیر مسلموں سے جزیہ،خراج وغیرہ،حکومتی آمدنی کے نگران حضرت سیدنا بلالؓ تھے،ذرائع آمدنی میں سے ایک یہ بھی تھی کہ صاحب نصاب یعنی مالدار لوگ اپنی رقم حکومتی خزانے میں جمع کراتے،اگر کوئی کاشتکار ہوتا تو وہ پیداوار کا ایک حصہ ادا کرتا،تاجر بھی اپنے سرمایہ تجارت پر رقم دیتا،کسی کے پاس لوہے سونے یا اس زمانے میں کسی اور چیز کی کانیں ہوتیں تو وہ لوگ اس کی ایک مقدار حکومت کے خزانے میں جمع کرواتے۔اسی طرح شہر مدینہ سے باہر سلطنت میں شامل شہروں اور علاقوں کے لوگوں سے زکوٰۃ وصول کرنے کیلئے تحصیلدار بھیجے جاتے تھے۔چند ماہ بعد آپصلی اﷲ علیہ وآلہ وسلم نے مقامی محصل مقرر کئے۔(8)کلرکوں،کاتبوں کاتقرر:سلطنت کے اہم ترین انتظامات سنبھالنے کیلئے رسول کریم صلی اﷲ علیہ وآلہ وسلم نے دفتری نظام (سیکرٹریٹ)کا شعبہ قائم فرمایا۔ان عہدوں پر تعینات لوگ حساب،کتاب اور لکھنا خوب جانتے تھے۔ان میں سے کچھ لوگ نازل ہونے والی وحی تحریری شکل میں لکھا کرتے،رسول کریم صلی اﷲ علیہ وآلہ وسلم کے حکم پھر بعض لوگ قبائل کے سرداروں اور حکمرانوں کو خطوط لکھا کرتے تھے۔اور کچھ لوگ زکوٰۃ کا اندراج کرتے یعنی رقم کس سے وصول ہوئی،کس پر خرچ کی گئی،اسی طرح جنگوں سے جو مال غنیمت حاصل ہوتا تو اس کے بارے میں تمام تفصیلات لکھ دی جاتیں۔عہد نبوی ِ میں ریاست مدینہ کا رقبہ تاریخی شواہد کے اعتبار سے تین ملین یعنی 30لاکھ مربع کلومیٹر پر مشتمل تھا۔اس وسیع سلطنت میں فلسطین وعراق کے جنوبی علاقے کے حصے بھی شامل تھے۔جیسے جیسے ریاست مدینہ میں وسعت آتی گئی ضرورت کے موافق سلطنت میں ہراک کا انتظام کیا جاتا تھا اور بعد کے زمانے میں جو ترقی یافتہ انتظامی ادارے نظر آتے ہیں ان سب کی بنیاد عہدِ نبوی صلی اﷲ علیہ وآلہ وسلم میں پڑچکی تھی۔ 	Politics Articles	عہد نبوی ﷺ میں نظامِ حکومت
جان کائزراس وقت ورجینیا(امریکہ )میں مقیم ہیں انہوں نے کولمبیایونیورسٹی سے یورپی تاریخ میں ایم اے اوریونیورسٹی آف شگاگوسے ایم بی اے کیاہے مگر حیرت انگیزطورپروہ ایک مسلمان مجاہدکی زندگی سے متاثرنظرآتے ہیں ان کی زندگی کاہیرو امیرعبدالقادرالجزائری ہے وہ الجزائری کے سچے عاشق اورپیروکارہیں ،یوں سمجھ لیں کہ جان کائزرنے عبدالقادرکی شخصیت اوران کے کارناموں کوپھیلانااپنامشن بنالیاہے وہ ہمہ وقت اس کے لیے کوشاں رہتے ہیں کچھ عرصہ قبل انہوں نے عبدالقادرالجزائری کی زندگی پرکتاب لکھی جس کااردوترجمہ،،سچے جہادکی ایک داستان،،کے عنوان سے شائع ہوچکاہے ۔اس کے ساتھ ساتھ جان کائزرنے الجزائری کی شخصیت پر تحقیقی کام کابیڑہ بھی اٹھایاہے اوران کے نام سے باقاعدہ ایک فاؤنڈیشن بھی بنائی ہے جوالجزائری کی خدمات کی روشنی میں امریکہ اوردیگرممالک میں فلاحی کام کررہی ہے ، پاکستان میں الجزائری کے مشن کے آگے بڑھانے میں ہمارے دوست اسلامی یکجہتی کونسل کے چیئرمین قاضی عبدالقدیرخاموش پیش پیش ہیں ،گزشتہ دنوں انہوں نے اپنے گاؤں،، ہیل،، کھاریاں میں عبدالقادرالجزائری کے حوالے سے پروگرام منعقدکیا جس میں امریکہ سے تشریف لائے ہوئے معروف سماجی شخصیت ڈاکٹراظہرحسین ،فاضل مدینہ یونیورسٹی مولاناالطاف الرحمن شاہ ،متحدہ علماء محاذکے چیئرمین عبدالخالق فریدی،حافظ انس ظہیر، ڈاکٹرعلی احمدطاہر،ہیومن رائٹس کے چیئرمین سیدباقرحسین ،حافظ عبدالباسط ،مولاناعزیزالرحمن حقانی ،ڈاکٹراحمداعجاز،قاضی خلیل الرحمن ودیگرنے شرکت کی مقررین نے امیر عبدالقادر کی خدمات پرروشنی ڈالتے ہوئے کہاکہ دنیابھرمیں جاری دہشت گردی کے مکمل خاتمے وقیام امن کے لیے امیرعبدالقادرکے وضع کردہ جہادی اصولوں کی پاسداری اوران کواپنانے کی ضرورت ہے ،الجزائری نے جہاداورمذاکرات کے ہتھیارکوبروقت استعمال کیاجہاداوردہشت گردی میں فرق کرنے کی ضرورت ہے دہشت گردی اورجہادکاکوئی تعلق نہیں عبدالقادری الجزائری کی تعلیمات بھی یہی ہیں ایسی شخصیات کے ساتھ نئی نسل کا تعارف اور ان کے کردار اور افکار وتعلیمات سے آگاہی استعماری تسلط اور یلغار کے آج کے تازہ عالمی منظر میں مسلم امہ کے لیے راہ نمائی کا ذریعہ ہے۔ امیر عبد القادر الجزائری مغربی استعمار کے تسلط کے خلاف مسلمانوں کے جذبہ حریت اور جوش ومزاحمت کی علامت تھے اور وہ اپنی جدوجہد میں جہاد کے شرعی واخلاقی اصولوں کی پاسداری اور اپنے اعلی کردار کے حوالے سے امت مسلمہ کے محسنین میں سے ہیں، امیر عبد القادر کا شمار انیسویں صدی میں عالم اسلام کی ان معروف شخصیات میں ہوتا ہے جنھوں نے مسلم ممالک پر یورپ کے مختلف ممالک کی استعماری یلغار کے خلاف مزاحمانہ جدوجہد کی۔ الجزائر کے امیر عبد القادر کی جرات واستقلال، عزیمت واستقامت، حوصلہ وتدبر اور فکر وکردار کی عظمت کو ان کے دشمنوں نے بھی سراہا اور ان کا نام تاریخ میں ہمیشہ کے لیے ثبت ہو گیا،امیر عبد القادر نے انیسویں صدی کی چوتھی اور پانچویں دہائی میں الجزائر میں فرانسیسی استعمار کے خلاف آزادی کی جدوجہد کی اور ایک ایسا نمونہ پیش کیا جسے بلاشبہ اسلام کے تصور جہاد اور جنگی اخلاقیات کا ایک درست اور بڑی حد تک معیاری نمونہ کہا جا سکتا ہے۔ امیر عبد القادر:6ستمبر1808 کوالسیدمحی الدین کے گھرالجزائر(شمالی افریقہ )میں پیداہوئے فقہ مالکیہ کے مشہورعالم اورسلسلہ قادریہ سے وابستہ باعمل صوفی تھے ا میر عبدالقادر کی زندگی جہدمسلسل کا ایک بہترین نمونہ تھی-اس مردِ مجاہد نے ایام ِ شباب میں ہی ملتِ اسلامیہ کو1832ء سے 1847ء سال تک فرانسیسیوں کے قبضے سے بچانے کے لیے 16سال تک مسلسل مزاحمت کی اور اس کے بعد قیدوبند کے ایام میں اپنے عمل و کردار اور رہن سہن سے اسلام کے خوبصورت پیغام کی ایسی مجسم تصویر ثابت ہوئے کہ ان کے جو پہرہ دار تھے انہوں نے ان سے متاثر ہوکر اسلام قبول کرلیا اور آج بھی فرانس میں مسلمانوں کا وہ قبرستان گواہی دے رہا ہے کہ امیر عبدالقادرنے کسی بھی حال میں دین حق کی ترویج سے پس و پیش نہیں کیا اور ہر حال میں اسلام کی خدمت کی 25مئی 1883 کو عبد القادر اپنے خالق حقیقی سے جا ملے-ان کی نمازِ جنازہ میں60 ہزار سے زیادہ افراد نے شرکت کی اور انہیں ان کے مرشد شیخ الاکبر محی الدین ابن عربی کے مقبرہ میں ا ن کے ساتھ دفن کیا گیاجو ان کی دیرینہ خواہش تھی- امیر عبد القادرغیر معمولی خوبیوں کے مالک تھے وہ ایک عالم اور سپاہی تھے اور ان کی تربیت روایتی علم کی بنیاد پر کی گئی تھی لیکن انہوں نے جدید ٹیکنالوجی اور علمی جدت کی پیروی بھی کی اور ان کے کردار سے یہ ثابت ہوتا ہے کہ وہ علمی و فکری جدت کو انسانی معاشرے کے لیے بہت اہم سمجھتے تھے ،عبدالقادرکی زندگی فکری ورثے کے طور پر نوجوان نسل کیلئے ایک بہترین نمونے کی حیثیت رکھتی ہے مثلاکامل مومن اور روحانی ورثے کا امین ہونا اور دور جدید کے نئے علوم اور خیالات کو تسلیم کرنا اور دوسرے مذاہب کے لوگوں کیلئے صبرو تحمل کا پیکر ہونا، دمشق میں قیام کے دوران جب خلافت عثمانیہ کی طرف سے شام میں مقیم مسیحیوں پر جزیہ کا قانون تبدیل کیے جانے کے بعد اس مسئلے پر مسلم مسیحی کشمکش کا آغاز ہوا توالجزائری عیسائیوں کے لیے ڈھال بن گئے اورانہوں نے کم وبیش پندرہ ہزار مسیحیوں کواپنے گھرمیں پناہ دی جس کی وجہ سے انہیں امن کا ہیرو قرار دے کر مغرب کے چوٹی کے سیاسی راہ نماؤں اور دانش وروں نے خراج تحسین پیش کیاہے، نیو یارک ٹائمز نے ان کے کردار کی عظمت کا اعتراف ان الفاظ میں کیا کہ عبدالقادر کے لیے یہ یقیناعظمت کا اور حقیقی شان وشوکت کا باب ہے اس بات کو تاریخ میں رقم کرنا کوئی معمولی بات نہیں کہ مسلمانوں کی آزادی کے لیے لڑنے والا سب سے ثابت قدم سپاہی اپنے سیاسی زوال اور اپنی قوم کے ناگفتہ بہ حالات میں عیسائیوں کی زندگیوں اور حرمت کا سب سے نڈر نگہبان بن کر سامنے آیا۔ جن شکستوں نے الجزائر کو فرانس کے آگے جھکایا تھا، ان کا بدلہ بہت حیرت انگیز طریقے سے اور اعلی ظرفی سے لے لیا گیا ہے۔ عبدالقادر کا دمشق میں انسانی جذبہ کے تحت عیسائیوں کو بچانے کا یہ عمل یہ کہنے پر مجبور کرتا ہے کہ وہ بغیر کسی مذہبی تفریق اور تعصب کے انسانیت کے قائد تھے ،ان کے اس اقدام پرمغربی دنیا،عیسائی ودیگرقوتیں آج بھی ان کی گرویدہ ہیں،وہ ان کی تعریف وتوصیف میں رطب اللسان ہیں، عبدالقادر کی زندگی میں ہی ان کو ایک بڑا ٹریبیوٹ امریکی کانگریس مین ٹموتھی ڈیوس نے پیش کیا جس نے امریکی ریاست آئیو کے نو آباد شدہ شہر کو اِس مردِ حریت کے نام سے منسوب کرتے ہوئے اس کا نام القادر(Elkader) رکھا-،وہاں کے پبلک سکولوں میں طلبہ کو امیر کی شخصیت سے واقف کرانے کے لئے ایک مستقل، تعلیمی پروگرام چل رہا ہے امیرعبدالقادرکادورایک نہایت بدقسمت عہد تھا جب مغربی طاقتیں دانتوں پر خون لگائے دیوانہ وار ان کے ملک پر لپک رہی تھیں اس وقت فرانس کا مراکش،الجیریا،سوڈان،شمالی و مشرقی افریقہ پر اور برطانیہ کا یوگنڈا، نائیجیریا،کینیا، ترکی جزائر، آسٹریلیا، برصغیر پراور پرتگالیوں کا انگولا ، برازیل اور برصغیر کے کچھ علاقوں پر قبضہ تھا-یعنی دولت کی حوس اور تقسیمِ انسانیت کی سازش میں مغربی ممالک کی نوآبادیاتی یلغار جاری تھی اور محکوم اقوام دفاع کیلئے کمر بستہ تھیں کچھ اسی قسم کی صورتحال کااس وقت بھی مسلم امہ کوسامناہے-عالمی استعمارافغانستان ،عراق ،شام ،لیبیا،تنزانیہ اوردیگرکئی ملکوں کوتباہ وبربادکرکے مسلمان ممالک کومزیدمحکوم بنانے کے منصوبے پرعمل پیراہے استعماری طاقتوں کی اس یلغارکوروکنے کے لیے ہمیں ایک عبدالقادرجیسے مدبررہنماء کی ضرورت ہے ۔  	Politics Articles	امیرعبدالقادرالجزائری ؒؒؒکی جدوجہداورموجودہ حالات ۔
لاؤ تو قتل نامہ مرا میں بھی دیکھ لوں کس کس کی مہر ہے سرِ محضر لگی ہوئی تقی عباس رضوی کلکتوی نہ دولت کی نہ دنیا کی نہ چاہت بادشاہت کی شہادت کی تمنا ہے فقط اک آرزو میری!!! وہ آرزوئےشہادت جوایک نامور،شجاع،بےباک،باکردار،باہمت،باصلاحیت،بااخلاق،خوش گفتاراورنیک سیرت میجر جنرل ’’قاسم سلیمانی ‘‘ کےدل میں مدتِ مدیدسے مچل رہی تھی وہ آرزوعراقی دارالحکومت بغداد۳؍ جنوری ۲۰۲۰ء،میں امریکی حملے میں پوری ہوگئی! باوضو باادب میں تیرا نام لکھوں عقیدتوں کا تیرے نام پھرسلام لکھوں لیفٹنٹ جنرل قاسم سلیمانی ؒعظیم المرتبت مردمجاہدکوعموماًشہرت کی چکاچوند سےدوررہنےوالی شخصیت سمجھا جاتا تھاتاہم حالیہ برسوں میں وہ کھل کرسامنےآئےجب انھیں ایران میں داعش کےخلاف اپنی کارروائیوں کی بدولت شہرت اورعوامی مقبولیت ملی۔وہ شخص جنھیں چندسال پہلے تک بہت سےایرانی شہری راہ چلتے پہچان بھی نہیں سکتے تھے،آج!اقوام عالم کے ہر منصف مزاج قوموں میں خصوصاً اسلامی جمہوریہ ایران میں نہایت محترم اورہردل عزیزشخصیت بن گئے اور انکے دوست اور چاہنے والےدنیا کےہر حصے میں موجود ہیں۔ جل اٹھے چراغ ہمارے لہو سے! میجر جنرل قاسم سلیمانی شہید ؒ ایک میجر اور جنرل ہونے کے باوجود ،عظیم گفتار وکردار کے مالک ،بہت ہی نیک، پرہیز گار،صوم صلاۃ کےپابندنہایت خداترس،خوش الحان قاری اورحمیت اسلامی سےسرشارایک مردمجاہد،غریب و یتیم اور شہدا کے گھروالوں کی پرورش و امداد میں خاص حصہ لینے والے خاص کرمشرق وسطیٰ میں امن وسلامتی، اتحاد واتفاق، احترام آدمیت، احترام مذاہب ومسالک اوراحترام رائے کےقائل اورباہمی رواداری کےعظیم الشان پیامبر مانےجاتےتھے۔جن کا مقصدو مشن خطہ سےامریکی اور اسرائیلی بالادستی، اس کے جبرواستحصال کا خاتمہ نیزاس کے پنجہ استبداد سےعراق و شام اور قدس کوآزادی دلانےاور ان علاقوں میں عدل وانصاف کے فروغ کے ساتھ ساتھ اپنے آزادی ٔ فکر،آزاد یٔ اظہار،احترام ِ آدمیت اورانسانی اقدار کی پاسداری تھی،یہ کہنا حق بجانب ہوگا کہ اسلامی جمہوریہ ایران میں مقام معظم رہبری کے بعد اگر کسی شخصیت کو عالمی اسلام دشمن عناصر کے مقابلے میں طاقتور سمجھا جاتا تھا وہ تووہ ۶۲ ؍سالہ شہیدقاسم سلیمانی کی شخصیت تھی جواپنی پوری زندگی راہ ِ خدا میں جان و مال سے جہادکرتے رہے اورسیسہ پلائی ہوئی دیوارکی طرح اپنے درینہ دشمن(امریکہ و اسرائیل ...)کےسامنے یہ سوچ کرسینہ سپررہے کہ: مجھے محسوس ہوتا ہے مجاہد مرد میں بھی ہوں ‌پرانے لشکر اسلام کا اک فرد میں بھی ہوں الحاج قاسم سلیمانی ۱۱؍ مارچ ۱۹۵۷ ء کو ایران کےصوبہ کرمان کےضلع رابر کےقبائلی گاؤں ’’قنات ملک‘‘ میں پیدا ہوئے۔ ابتدائے جوانی میں وہ تعمیرات کے شعبے سے منسلک ہوگئے اور کرمان کےمحکمہ آب رسانی سے بطورٹھیکیدار وابستہ تھے۔ ایران میں ۱۹۷۹کے اسلامی انقلاب اورسپاہ پاسداران انقلاب اسلامی کی تشکیل کے بعدشہیدقاسم سلیمانی اس عظیم مقصد سے منسلک ہو گئے۔ایران کے اسلامی انقلاب کےوقت شہیدسلیمانی کرمان کے ادارہ آب رسانی میں کام کر رہے تھے اسی دوران میں وہ سپاہ افتخاری نامی تنظیم کے رکن بن گئے۔ ایران عراق جنگ کی شروعات میں قاسم سلیمانی نے کرمان کےعسکری دستوں پرمشتمل ایک بٹالین تشکیل دی جوبعدمیں ۴۱؍ ثاراللہ بریگیڈمیں بدل گئی۔وہ اس لشکر کی تشکیل ۱۹۸۲ ء سے لیکر ۱۹۹۷ ء میں نیروی قدس میں شمولیت تک اس بریگیڈ کےسربراہ رہے۔ ان کی سپاہ سالاری میں اس لشکرنےجنگ میں کلیدی کردار ادا کیا۔ ایران عراق جنگ کا اختتام ۱۹۸۸ء کوہوا۔ جنگ کےخاتمے کےبعد لشکر ۴۱ ثاراللہ قاسم سلیمانی کی قیادت میں کرمان واپس آگیا اورمشرقی سرحدوں پراودھم مچاتےاسمگلروں اور منشیات فروشوں کی سرکوبی میں مصروف ہو گیا۔ قاسم سلیمانی سپاہ قدس کی کمان سنبھالنے تک اسی لشکر کی سربراہی کرتے رہے۔ قاسم سلیمانی کو ۱۹۹۸ ء میں نیروی قدس سپاہ پاسداران انقلاب اسلامی کا سپہ سالار مقرر کیا گیا۔ یہ وہ زمانہ تھا جب افغانستان میں طالبان عروج پر تھے۔کردستان کی سول جنگ کےتجربے کی بنیاد پر وہ بہترین انتخاب تھے ؛ اوراس وقت افغانستان طالبان کےدورمیں سول جنگ کاشکارہوچکاتھا تو ایسےمیں وہی ان محاذوں پر بہترین کرداراداکرسکتے تھے۔اور اہم ترین بات یہ تھی کہ قاسم سلیمانی نے سپاہ قدس کی سپہ سالاری سنبھالنے تک جوتجربہ آٹھ سالہ ایران عراق جنگ اور اس کےبعدایران اورافغانستان کےمنشیات فروشوں اوراسمگلروں کی سرکوبی سے حاصل کیا تھا وہ عسکری اعتبار سے بہت ہی قیمتی تھا۔ موساد کےسابق سربراہ میئر داگان کےبقول:’’وہ ہر پہلو سےنظام پرنگاہ اورگرفت رکھنےوالا ہےاورشاید وہی ایک ہےجسے میں سیاسی فطین کہہ رہا ہوں۔‘‘ اس قول کا پس منظر یہی ہے کہ امریکہ و اسرائیل اور ان کے اتحادی حواریوں کی پشت پناہی میں عراق اور شام جیسے ممالک میں بننے والی دہشت گردتنظیم داعش کہ جسکی شدت پسندی کا مہیب سایہ پوری دنیا پر منڈلا رہا تھا ، ہر طرف تباہی ہی تباہی نظر آرہی تھی ،عراق و شام جیسے ملکوں میں عام شہریوں خاص مذہبی اقلیتوں کو انتہائی بے دردی سے موت کے گھاٹ اتار جارہا تھا گویا یہ دولت ِ اسلامیہ کےخونخوار مسلم ہولوکاسٹ کی تاریخ دہرا رہے تھے اور ساری دنیااور عالمی طاقتیں ان کے ظلم و بربریت اور دہشت کے آگے گھٹنےٹیک چکی تھیں ایسے میں قاسم سلیمانی شہیدؒ اپنے مٹھی بھر جیالوں کے ساتھ وہاں خیمہ زن ہوئے جہاں ان کا مرکز و حکومت تھی اور نہایت ایمانی و دینی حمیت کامظاہرہ کرتے ہوئے،مظلوموں کی آواز اورسسکتی مسلم امہ کی امید کا کرن بن گئے اور اپنے دئیے ہوئے وعدے کے مطابق تین مہینے کے اندراس تنظیم کا قلع قمع کرنے میں ناقابل فراموش اہم اور کلیدی کردارادا کرکے پوری دنیا میں یہ منادی کردی کہ : فیض ہوگا جہاں میں عام مرا خدمت خلق ہوگا کام مرا ہم ہی وہ صاحب ایمان اور اہل دانش ہیں جو اللہ کے احکام (اوامر و نواہی) پر عمل کرکے اپنے رب سے کئے عہد و وعدے پر عمل پیرا ہیں۔ الَّذینَ یُوفُونَ بِعَهْدِ اللّهِ وَ لا یَنْقُضُونَ الْمیثاقَ۔۔۔ جو خدا کے عہد کو پورا کرتے ہیں اور اقرار کو نہیں توڑتے۔۔۔ شہید جنرل قاسم سلیمانی ؒنے لبنان میں حزب اللہ کی عسکری قوت و تربیت، جنوبی لبنان سے اسرائیل کی پسپائی، جنگ افغانستان، صدام حسین کے بعد عراق میں سیاسی اور سفارتی فضا کی تشکیل نو، شام کی خانہ جنگی اور عراق میں داعش سے مقابلے میں اہم کردار ادا کیا۔ عراق میں موجودگی اور داعش سے نبرد آزمائی کے دوران میں حکومت ایران نے متعدد بار ان کی عسکری کامیابیوں کی تصاویر کو شائع کیا جس سے ان کی شناخت عوام تک پہنچی اور لوگ نہ صرف یہ کہ ان سے متعارف ہوئے بلکہ انہیں چہرے سے پہچاننے لگے۔ یہیں سے ان کی ہردلعزیزی کا باقاعدہ آغاز ہوا۔ میڈیا میں وہ عموماً "ظلی کماندار" (Shadow commander) کے لقب سے مشہور تھے۔ انقلاب ایران کے بعد پہلی بار مارچ ۲۰۱۹میں رہبرمعظم انقلاب اسلامی سید علی خامنہ ای حفظہ اللہ نے ان کی خدمات کے اعتراف میں انہیں شہید زندہ کا خطاب دیا۔ اور بعد از مرگ انہیں لیفٹینٹ جنرل کے عہدے پر ترقی دی۔ انقلاب ایران کی کامیابی کے بعد پہلی باراسلامی جمہوریہ ایران کا اعلی ترین عسکری اعزاز’’ذوالفقار‘‘رہبر معظم انقلاب اسلامی حضرت آیت اللہ العظمی سید علی خامنہ ای حفظہ اللہ کے مبارک ہاتھوں سے جنرل قاسم سلیمانی نے وصول کیا۔ نیز اس سے قبل ایران کا اعلی ترین فوجی اعزاز ’’فتح‘‘ تھا جو تین بار جنرل اسی شہید باہمت قاسم سلیمانی کو ملا ۔ سپاہ قدس میں نمائندہ ولی فقیہ حجت الاسلام علی شیرازی کہتے ہیں کہ سلیمانی نے اپنی تعیناتی کے دوران میں ایک ریال یا ایک ڈالر لینے کے بھی روادار نہ تھے اور اکثر مجھ سے کہتے میں اپنے بیوی بچوں کی اخراجات خود برداشت کرتا ہوں۔ انہوں نے مزید کہا کہ اگرچہ قاسم سلیمانی کی شہادت ہمارے لیے انتہائی بڑا صدمہ ہے لیکن وہ ہمیشہ اس کی آرزو کرتے تھے اور میں جانتا ہوں کہ یہ ان کی چالیس سالہ خواہش تھی۔مگر! یوں ہی نہیں مشہورِ زمانہ میرا قاتل ایران و اسلام دشمن امریکہ و اسرائیل اور ان کے ٹکڑوں پر پلنے والی حکومتوں کی آنکھوں میں کانٹے کی طرح کھٹکنے والے شہید جنرل قاسم سلیمانی ؒ کو ۳؍ جنوری ۲۰۲۰ء،میں امریکی ڈرون حملے میں اس لئے شہید کیا گیا کہ بہت تیزی سے پوری دنیا میں خصوصاً مشرق وسطیٰ میں ایران اور دیگر ممالک کےدرمیان رشتہ ہرگزرتے دن کے ساتھ مضبوط ہوتاجارہاہے اور اس پائیدارتعلق کا ذریعہ میجر جنرل قاسم کی جد و جہد اورحکمت عملی کی رہین منت تھی نیزایران اور ایران کے اس بہادر و شجاع ،جاں باز سپاہی کیوجہ سے امریکہ کے دنیا پرخاص کر میڈیل ایسٹ پرقائم رعب و دبدبے کا بت پاش پاش ہوگیا! وہ رُعب و دبدبہ وہ جلال کھوگیا وہ حسنِ بے مثال وہ جمال کھوگیا جیساکہ امریکی حکام نے قاسم سلیمانی کی شہادت کو اپنے دفاع میں اٹھائے جانے والا اقدام کہتے ہوئے اسے جائز قرار دیا ہے تاکہ مستقبل میں امریکی مفاد پر کوئی ’بڑا‘ حملہ نہ کیا جاسکے۔ ڈونلڈ ٹرمپ نے اس واقعے کے بعد اپنا ردعمل دیتے ہوئے ٹویٹ کیا تھاکہ ’جنرل قاسم سلیمانی نے ایک طویل مدت کے دوران ہزاروں امریکیوں کو ہلاک یا بری طرح سے زخمی کیا ہے، اور وہ بہت سے لوگوں کو ہلاک کرنے کی سازشیں کر رہا تھا۔۔۔ لیکن وہ مارے گئے۔ امریکی وزیر خارجہ مائیک پومپیونے مزید کہا تھا کہ ایرانی حکمرانوں کے اقدامات کی وجہ سے پورا خطہ عدم استحکام کا شکار ہورہاہے اور امریکہ خطے میں اپنے مفادات، عملے ،تنصیبات اوراپنے حریفوں کے تحفظ کے اپنے عزم پرقائم ہے اور وہ اس سے پیچھے نہیں ہٹے گا۔ اسرائیل یہ سمجھتاہے کہ میجرسلیمانی کی شہادت امریکہ کی خطےمیں ایک نئی انگیجمنٹ ہے جیساکہ سال کے اختتام پراپنے ایک بیان میں اسرائیل کی افواج کے چیف آف سٹاف جنرل آویو کچاوی کا کہنا تھا کہ:یہ بہتر ہو گا اگر ہم اکیلےنہ ہوں۔ اسرائیل میں دفاعی نامہ نگارالیکس فشمین نےسلیمانی پرحملے کےبعد کہا تھا کہ :ہم اب اچانک تنہا نہیں رہے۔یہ ہماری حکمت عملی کا ایک معجزہ ہے۔ہم نےبھی اس طرح اپنے صف اول کے دشمن کا خاتمہ کر دیا۔ اسرائیلی تجریہ کاروں کےمطابق قاسم سلیمانی ایران کے فوجی اثر ورسوخ کو پراکسی گروہوں اور دیگر طریقوں کےتحت اسرائیل سمیت اس کےاردگرد ممالک میں بڑھاناچاہتے ہیں...یہ ساری باتیں ،یہ سارے تجزیے اور تبصرے اپنی جگہ اصل اسباب و وجوہات تو یہ ہے کہ : ۱۔خطے میں آزادیٔ رائے ،آزادیٔ فکراور عدل و انصاف پر مبنی حکمرانی اور علاقائی استحکام کے معاملات پر قاسم سلیمانی کی جاں فشانی ... ۲۔ سعودی عرب اورمتحدہ عرب امارات غیریقینی صورتحال میں ایران کے ساتھ پرامن فضا ہموار کرکے مشرق وسطی میں امن و سلامتی کو یقینی بنانا۔۔۔ ۳۔ امریکہ کی عراق کے معاملات میں بے جا مداخلت اورامریکہ اور اس کے اتحادیوں کی جانب سے نام نہاد شدت پسندتنظیم دولت اسلامیہ کے جنگجوؤں پر قابو پاکرانہیں واصل جہنم کرنے کا عزم وارادہ۔۔۔ ۴۔عراق،شام اور لبنان وغیرہ میں ایران کی حمایتی گروہ (بشارالاسد،شیعہ ملیشیا،حزب اللہ وغیرہ)کا اسرائیل و امریکہ کے خلاف کھل کر میدان میں اترآنا۔۔۔ ۵۔ چین اور روس کے ساتھ بڑھتے ہوئے تعلقات ؛بحر ہند اور بحر عمان میں امریکہ کی غیر قانونی حرکتوں پر ایران کی گہری اور عقابی نگاہیں ۔۔۔ ۵۔عالمی جوہری معاہدہ کی افزودگی جاری رکھنے کا اعلان...اور ایران کی مسلح افواج خاص کرپاسداران انقلاب کی بڑھتی ہوئی دفاعی طاقت و توانائی ۔۔۔ بہرحال! میرا دشمن پریشاں ہے میرے ایمانی قوت سے وہ جب بھی وار کرتا ہے تو خنجر ٹوٹ جاتاہے تاریخ میں جنرل قاسم سلیمانی ؒشہید کی حیات،خدمات اور قتل کے وجوہات سنہرے حرفوں سے لکھا جائے گااور آنے والی نسلیں ان پرفخر کرے گی۔۔۔مغربی طاقتیں بالاخص امریکہ و اسرائیل جیسے مکار و عیار اور زخم خوردہ دشمن اپنا کام کرتے رہیں گے اور ہم اسکا کام کرتے رہیں گے۔ہر محاذ پر عبرتناک شکست ان کا مقدر رہے گی اوراعلائے کلمۃ الحق اور ابطال باطل کے لئے راہ الہی میں لہو کا نذرانہ پیش ہوتا رہے گا۔سعادت کی زندگی اور شہادت کی موت دونوں ہی اسلام کا نصب العین اور طرّہ امتیاز ہیں۔ جنرل سلیمانی کی شہادت کےبارے میں ماضی میں متعدد بار اطلاعات سامنے آئیں تھیں جس میں 2006 میں ایران کے شمالی مغربی علاقے میں فوجی ہیلی کاپٹر کے حادثے کے بعد ان کا نام آیا اور اس کے بعد 2012 میں دمشق میں ہونے والے بم حملے کے بارے میں خبریں آئیں کہ وہ شامی صدر بشار الاسد کے فوجی افسران کے ساتھ اس حملے میں شہید ہو گئے ہیں۔نیز اسی طرح 2015 نومبر میں ایسی افواہیں بھی سامنے آئیں تھیں کہ وہ حلب میں شامی شہر میں شامی صدر کی شامی فورسز کے ساتھ کارروائیوں کے دوران مارے گئے یا شدید زخمی ہو گئے۔لیکن وقت سے پہلے موت نہیں آسکتی ابھی میرا وقت نہیں آیا! میرے قاتل کو پکارو کے میں زندہ ہوں ابھی پھر سے مقتل کو سنوارو کے میں زندہ ہوں ابھی مگر!سال رواں 3/1/2020میں بغدادسے نشرہوئی خبرسےلوگ حیرت میں ڈوب گئے اور ماحول غم زدہ ہوگیا۔صرف ایران ہی نہیں بلکہ پوری دنیا میں قاسم سلیمانی ،ابومہدی المہندس اور ان کے ہمراہ ساتھیوں کے مارے جانے پرغم وغصہ اور احتجاج کاطوفان پھٹ پڑا، اس طوفان کے آگےعالمی سوپر پاور امریکہ واسرائیل کا سارا گھمنڈاورتکبربھی چکنا چورہوکررہ گیا ہے ۔پہلی باردنیا کے متکبرحکمراں کسی معاملہ پر پسپا ہوئے ۔ قاسم سلیمانی اوران کےساتھیوں کوشہیدکرنےوالےشایدیہ بھول گئےکہ جنرل قاسم اپنے ساتھیوں کےہمراہ شہید تو ہوگئے مگر!دنیا کے ہر حریت پسند کو حق پر مرمٹنے کاعزم دےگئے ۔ ظلم کی ٹہنی کبھی پھلتی نہیں ہے خداوندعالم سےدعاہے کہ پروردگار!ان شہداء کوجنت کےاعلی مقامات عطاء فرمائےاوران کے وارثین ورشتہ داروں اورپسماندگان کوصبرجمیل عطافرمائے...وہ شہید تو ہوگئے مگر! ان کا عزم وارادہ اوران کامشن تاقیامت شہید نہیں ہوسکتا۔جیساکہ حزب اللہ’’لبنان‘‘کے سربراہ رہبر مقاومت سید حسن نصراللہ نے ان کی شہادت کے بعد کہا کہ ہم ان کی اس عظیم شہادت پر رشک تو کرتے ہیں نیزان کے باقی اور نہ تمام رہ گئے ہیں مشن کو مکمل کرنے کے درپے بھی ہیں ۔ یقناً!وہ شہید تو ہوگئے مگر!اللہ کی راہ میں قربانیوں اورظلم وکفرکےخلاف جنگ و جہاد کا سلسلہ قیامت تک جاری وساری رہےگااوراسلام دشمن عالمی دہشت گردوں کوان شہداء کےخون کے ہرایک قطرےکاحساب دیناہوگا۔ وَمَنْ يَقْتُلْ مُؤْمِنًا مُتَعَمِّدًا فَجَزَاؤُهُ جَهَنَّمُ خَالِدًا فِيهَا وَغَضِبَ اللَّهُ عَلَيْهِ وَلَعَنَهُ وَأَعَدَّ لَهُ عَذَابًا عَظِيمًا	Politics Articles	جنرل قاسم سلیمانی ،حیات ،خدمات اور قتل کے وجوہات۔۔۔۔۔۔۔
ہندوستان کے نئے آرمی چیف جنرل منوج مکندنرون نے دہلی میں اپنی پہلی میڈیا کانفرنس میں کہا بھارتی پارلیمان پورے کشمیر کو اپناحصہ قرار دیتی ہے۔ اور جب انہیں پاکستان کے زیر انتظام کشمیر کو واپس لینے کا حکم ملے گا تو فوج اس ضمن میں کاروائی کرے گی۔ آزاد جموں و کشمیر میں کاروائی کی اس دھمکی کو پاکستانی فوج نے محض شعلہ بیانی قرار دیا۔پاکستانی فوج کے شعبہ تعلقات عامہ ڈی جی آئی ایس پی آر میجر جنرل آصف غفور نے رد عمل میں سماجی رابطے کی سائٹ ٹوئٹر پر کہا ''بھارت فوج کے سربراہ کا لائن آف کنٹرول کے اس پار کاروائی کرنے کا بیان محض اندرونی بحران سے نکلنے کیلئے معمول کی بیان بازی ہے۔ بھارتی چیف اپنی عوام کو خوش کرنے کیلئے بیان بازی کر رہے ہیں۔ ان کی ہر زہ سرائی کا مقصد عوام کی توجہ بھارت میں جاری المیے سے ہٹانا ہے ''۔ جس طرح کی بیان بازی انڈین میڈیا کرتا رہا ہے ،اور اپنی عوام کو جنگی جنون میں مبتلا کر دیتا ہے ۔ جیسے پاک بھارت جنگ کا آغاز ہو چکا ہے ۔ بھارتی جنگی جہاز پاکستان کی طرف اُڑان بھر چکے ہیں ۔ اس طرح کےڈرامے اُن کا میڈیا پیش کر چکا ہے ۔ سابق آرمی چیف بپن راوت جنکی کی مدت ملازمت 31دسمبر 2019کو ختم ہوئی وہ بھی اس طرح کی بیان بازی کرتے رہے ہیں۔ ان کو جواب دیتے ہوئے ڈی جی آئی ایس پی آر نے کہا تھا ''بھارتی آرمی چیف اپنے سیاسی آقاؤں کی انتخابی مہم کو فروغ دینے کیلئے مسلسل بیانات کے ذریعے جنگ کو ہوا دیتے رہے ہیں''۔بھارت میں انتخابات بھی مکمل ہوئے اور آرمی چیف بھی تبدیل ہو گیا مگر فوجی سربراہ کی جانب سے وہی پرانا راگ الا پا جا رہا ہے۔ انتخابات سے قبل بھارت میں پاکستان دشمنی کا ماحول بنانا بی جی پی کی سیاسی حکمت عملی تھی مگر نریندرا مودی نے کامیابی کے بعد پاک بھارت کشیدگی کو کم کرنے کی بجائے بڑھاوا دیا۔ دوسری طرف پاکستان کے وزیر اعظم عمران خان پر امید تھے کہ نریندرا مودی کی جیت کی صورت میں تعلقات معمول پر آ جائیں گے۔ وزیر اعظم کا یہ بیان ریکارڈ پر موجود ہے۔ یہ پاکستان کی سیاسی قیادت کی خوش فہمی تھی یا امن کی خواہش۔نریندرا مودی کے بھارت کی سرجیکل سٹرائیک کے افسانے، اشتعال انگیز کاروائیاں اور مقبوضہ کشمیر کی حیثیت تبدیل کرنے جیسی پالیسیوں سے حالات کو مزید خراب کیا گیا۔ اندرونی طور پر مودی سرکار نے سیکولر ازم کی پالیسی ترک کر کے ہندو بالا دستی کے فروغ کے لیے اقدامات اٹھائے۔ ان حالات میں بھارت کی سیاسی اور عسکری قیادت کی بیان بازی غیر متوقع نہیں۔ایسی سیاسی قیادت کی موجودگی میں وزیر اعظم پاکستان عمران خان کی حالات میں بہتری خواہش کی تکمیل ممکن نہیں۔اس سے قبل سابق چیف جنرل پبن راوت نے بھی ایک ایسا ہی بیان دیا تھا انہوں نے کہا تھا'' اگر حکومت نے حکم دیا تو بھارتی فوج سرحد پار کر کے پاکستان میں آپریشن کرنے سے نہیں ہچکچائے گی''۔میجر جنرل آصف غفور کی جانب سے اس وقت بھی جواب آیا تھا کہ بھارت ہمارا عزم آزمانا چاہتا ہے تو آزما لے اس کا نتیجہ وہ خود دیکھے گا۔ ان کا کہنا تھا بھارت کو جو چیز روکے ہوئے ہے وہ ہماری قابل بھروسہ جوہری صلاحیت ہے۔ انہوں نے بھارتی آرمی چیف کے بارے کہا ایک فور سٹار جنرل کی طرف سے اس طرح کی غیر ذمہ دارانہ بیان بازی کسی پروفیشنل سولجر کو زیب نہیں دیتی، اس طرح کے بے سروپا بیانات نہ قابل افسوس بلکہ زہنی دیوالیہ پن کو ظاہر کرتے ہیں۔بھارت چین کے ساتھ بھی ٹکراؤ کے راستے پر رہا اور پاکستان کے ساتھ بھی جنگیں لڑنے کے بعد بھارت خطے میں اپنا اثر و رسوخ قائم نہ کر سکا۔اس کی واحد وجہ پاکستان کی پروفیشنل آرمی ہے۔ سفارتی سطح پر بھارت نے پاکستان کے خلاف مسلسل پراپیگنڈہ کیا اور وہ آج بھی عالمی برادری کی آنکھوں میں دھول جھونک رہا ہے۔ پاکستان کی فوج کی صلاحیت اور مہارت کا مظاہرہ تو عالمی دنیا نے بھارتی طیاروں کے گرائے جانے اور ابھی نندن کی گرفتاری اور رہائی کی صورت میں دیکھ لیا۔ پاکستانی فوج جنگ کیلئے ہمہ وقت تیار ہے لیکن پاکستان کی پالیسی ہے کہ امن کو راستہ دیا جائے۔ بھارتی رویہ منفی اور متکبرانہ ہے۔ پاکستان نے گزشتہ دو دہائیوں میں امن قائم کیا اور امن کی قیمت پاکستان جانتا ہے۔دوسری طرف تیزی سے تباہی کی طرف بڑھتا ہوا بھارت بیان بازی کے ذریعے کشیدگی کو ہوا دینا چاہتا ہے۔ بھارت اندرونی طور پر کمزور ہو چکا ہے۔جنگ تعداد سے نہیں صلاحیت سے جیتی جاتی ہے۔ اور فوج تنہا نہیں لڑتی میدان جنگ میں کامیابی اسی فوج کی ہوتی ہے جس کے پیچھے عوام ہو۔ اور ساتھ ساتھ شہادت کا اور ایمان کا وہ جذبہ ہوتا ہے جس سے جنگ کو جیتا جاتا ہے ۔ اللہ پاک کا لاکھ شکر ہے کہ شہادت اور ایمانی جذبہ ہماری فوج کا طرہ امتیاز ہے ۔ پاکستان میں ہر جگہ سیاسی اختلاف ہو سکتا ہے مگر دفاع وطن کیلئے قوم پاک فوج پر مکمل بھروسہ کرتی ہے اور ہر پاکستانی فوج کے ساتھ ہے۔پاکستان ایک ذمہ دار ملک ہے، جوہری صلاحیت کے ساتھ پروفیشنل فوج ہی پاکستان کی سلامتی کی ضمانت ہے۔پاکستانی سیاسی قیادت کی امن کی خواہش ہماری کمزوری نہیں خارجہ پالیسی ہے جو خطے کیلئے بہتر ہے۔ جنگیں کسی بھی مسئلے کا حل نہیں کیونکہ جنگ خود ایک مسئلہ ہے۔ بھارت کی سیاسی قیادت خوابوں کی دنیا سے نکل کر اگر حقیقت کی دنیا میں فیصلہ سازی کرے تو کوئی وجہ نہیں تمام حل طلب مسائل کا خاتمہ ممکن ہے۔ بھارتی فوجی سربراہ سرحد پار کرنے کی فضول بیان بازی کی بجائے اپنی سیاسی قیادت اور عوام کا مفاد مد نظر رکھیں تو کوئی وجہ نہیں سرحد پار کرنا مقصد ہی نہ ہوگا، بلکہ ایک ہی مقصد ہو گا سرحد کو کھولنا۔اگر امن کو موقع دیا جائے پاکستان بھی ترقی کرے گا اور بھارت بھی بلکہ خطہ بھی ترقی کرے گا۔ کسی کی امن کی خواہش کو کمزوری نہیں سمجھنا چاہئے۔ بھارتی فوج مقبوصہ کشمیر میں مکمل طور پر ناکام ہوچکی ہے۔ ایل او سی کو عبور کرنا بھارتی فوج کے لیے آسان نہیں۔ یہ بیان بازی مخص گیڈر بھبکی ہے جس کا مقصد بھارتی عوام کو مسحور کرنا ہے۔ 	Politics Articles	نیا بھارتی آرمی چیف حرکتیں وہی پرانی ۔
کشمیر اور کشمیریوں کو جابرانہ اور غیر انسانی طور پر تقسیم کرنے والی لائین آف کنٹرول سے ملحقہ وادی نیلم کے علاقے سرگن میں برفانی سلائیڈنگ سے درجنوں معصوم شہریوں کی قیمتی جانوں کا نقصان ہوا۔ اب تک نیلم ویلی کے مختلف علاقوں میں ستر سے زائد شہری گھروں پہ برفانی تودے گرنے جاں بحق اور بڑی تعداد میں زخمی ہوئے ہیں۔ سا لہا سال کے بعد اس سال غیر معمولی طور پر برفباری سے آزاد کشمیر کے دور دراز کے علاقوں میں آبادیوں کی وسعت کی وجہ سے برفانی تباہ کاریوں کے متعدد واقعات پیش آ رہے ہیں۔ زخمیوں میں شامل ایک چھ سال کی معصوم بچی صفیہ ،جسے برفانی تودے سے بیس گھنٹے بعد زندہ نکلا گیا، زخموں کی تاب نہ لاتے ہوئے جمعرات کو مظفر آباد کے فوجی ہسپتال میں دم توڑگئی۔ ایک دن پہلے ہی وزیر اعظم پاکستان عمران خان نے مظفر آباد کے دورے کے موقع پر عیادت کے دوران اس بچی کے سر پہ ہاتھ رکھا تھا۔ہسپتال کی 'سی ٹی سکین' مشین عرصے سے خراب ہونے کے باعث پرائیویٹ طور پر ٹیسٹ سے معلوم ہوا کہ بچی کو دوسرے زخموں کے علاوہ 'ہیڈ انجری' بھی ہوئی تھی۔زخمیوںکو فوج کے ہیلی کاپٹر سے مظفر آباد منتقل کیا جا رہا ہے۔ اگر اس شدید زخمی ہونے والوں کو براہ راست راولپنڈی کے فوجی ہسپتال ' سی ایم ایچ' پہنچایا جائے تو مناسب بات ہو سکتی ہے اور شاید اس صورت معصوم صفیہ کی جان بچ جاتی۔ جب سے وزیر اعظم عمران خان نے سکون کے متلاشی عوام کو نوید سنائی ہے کہ سکون مرکے، قبر میں جا کرہی ملتا ہے تو عوام کا رہا سہا سکون بھی غارت ہو گیا ہے ۔ پہلے عوام جانتے بوجھتے ہوئے بھی حکومت کے'' سبز باغ'' دیکھ کر دل کو بہلا لیتے تھے۔ لیکن اب جب وزیر اعظم عمران خان نے ہی کہہ دیا ہے کہ بات سال دو سال،پانچ سال کی نہیں بلکہ سکون قبر میں جا کر ہی نصیب ہوتا ہے۔تو اب عوام کو اپنے کفن دفن کے اخراجات اور اس حوالے سے حکومت کے پاس اپنی بکنگ کرانے کی فکر لاحق ہو گئی ہے۔ اب شیخ ابراہیم ذوقی کو کہاں سے لائیں کہ وہ عوام کی طر ف سے وزیر اعظم عمران خان سے عرض کرے کہ '' اب تو گھبرا کے یہ کہتے ہیں کہ مر جائیں گے ، مر کے بھی چین نہ پایا تو کدھر جائیں گے''۔ مرنے کے بعد وزیر اعظم عمران خان کہاں ہاتھ آئے گا کہ عوام اس کا اسی طرح محاسبہ کر سکیں جس طرح ہمارے ایک قومی ادارے نے سابق حکمران جنرل پرویز مشرف کا محاسبہ کیا تھا( محاسبے کی جس سزا کو بعد ازاں قومی ادارے کے ذریعے ہی ختم کر دیا گیا) شاید کسی خیر خواہ نے وزیر اعظم عمران خان کے ذوق پرواز کو بلند کرنے کے لئے انہیں غالب کا یہ شعر یاد کرانے کی کوشش کی ہو کہ '' قید حیات و بند غم اصل میں دونوں ایک ہیں ، موت سے پہلے آدمی غم سے نجات پائے کیوں ' '۔یہ شعر سننا تھا کہ عوام کو جلد ہی تقدیر بدل جانے کی نوید با ر بار سنا کر خود بھی بور ہونے والے وزیر اعظم عمران خان کو جیسے عوام کو مناسب جواب دینے کا راستہ مل گیا۔ وزیر اعظم عمران خان اتنے مشکل الفاظ والا شعر کیسے یاد رکھتے،انہوں نے اس شعر کا اپنی سمجھ کے مطابق آسان ترجمہ کر دیا۔ وزیر اعظم عمران خان نے اپنی تقریر کے دوران غالب کے اس شعر کی آسان تشریح کرتے ہوئے عوام کو درپیش مسائل اور مشکلات کے خاتمے کی حتمی '' ڈیڈ لائین'' دے دی۔دے کیا دی بلکہ اس کی بشارت سنا دی۔اب عوام شکرانے کے نفل بھی ادا کریں تو حق ادا نہ ہو گا کہ کن اصحاب اہل نظر کی نظروں نے پاکستان کے وزیر اعظم کے لئے عمران خان جیسی بلند عزم ، بالا پرواز اور روحانی کرامات کی حامل شخصیت کا انتخاب کیا تھا اور اس کو ہی پاکستان کی ایسی تقدیر بتا دیا کہ جس کے کامیاب یا ناکام ثابت ہونے کا خود ان کو بھی یقین نہیں ہے۔ 	Politics Articles	اصحاب اہل نظر کے معیار انتخاب کو سلام
میر حسن گدھا گاڑی چلا کر گزربسر کیا کرتاتھا اور اہلخانہ نے مجھے بتایا کہ وہ کئی ماہ سے بے روزگار تھا،اسی وجہ سے گھر کے قریبی قبرستان میں خود پر پیٹرول چھڑک کر آگ لگائی، میر حسن کے معصوم بچوں نے اپنے غریب باپ سے مانگا ہی کیا تھا یہ ہی کہا تھا نا کہ بابا سردی بہت ہے ہمیں گرم کپڑے دلادو! وزیراعظم عمران خان صاحب خودسوزی کرنے والے میر حسن کی جیب سے وہ خطوط نکلیں ہیں جو وہ آپکو لکھتے رہے ہیں مگر وہ خطوط کبھی آپ کو نہیں بھیجے گئے بلکہ وہ خط میر حسن اپنی جیب میں ہی رکھ لیتاتھا اور خود سوزی کرنے کے بعد میر حسن کا آخری خط بھی اس کی جیب میں ہی موجودتھا۔اسی لیے ایک کھلا خط میں آپ کے نام لکھ رہاہوں ۔ میں جب میر حسن کے گھر پہنچا تو میر حسن کے بچے اپنے گھر کا ٹوٹا پھوٹاسامان ایک گدھا گاڑی میں لاد کرکسی اور جگہ ٹھکانہ ڈھونڈنے کے لیے نکل رہے تھے اور کچھ نہیں معلوم تھا کہ انہیں آخر جانا کہا ں ہے ۔۔۔ یہ سب مناظر کسی بھی درد دل رکھنے والے انسان کو جیتے جی مارنے یا اس کا سینہ غم سے پھاڑ ڈالنے کے لیے کافی تھے ، میں خود بھی اپنے جزبات پر قابو نہ رکھ سکا اور بے اختیار آنسوؤ ں کی ایک جھڑی آنکھوں سے نکل کر میرے گالوں پر آگری مجھے ایسا لگا کہ اوپر بیٹھا پروردگار مجھے غصے سے دیکھ رہا ہے اور میں اس رحمت اللعالمین سے نظریں چرا رہاتھا ۔گو کہ سندھ بھر میں پھیلی غربت سے ہونے والے واقعات کو میں مسلسل کئی عشروں سے دیکھ رہا تھاسندھ بھر میں لاکھوں لٹے پٹے کٹے پھٹے ہزاروں غریب خاندانوں میں بیٹھے لوگ خودکشیاں کرتے رہیں اگر نہ سہی تو بھوک پیاس اور غذائی قلت کے باعث اپنے سینکڑوں بچوں کو موت کے حوالے کرتے رہیں ہیں ۔میں خودسندھ کے جابر حکمرانوں کے ظلم ،بربریت اور مصائب کی چادر میں لپٹے ہزاروں لاکھوں لوگوں کو سسکتے اور بھوک سے بلکتے ہوئے دیکھ چکاہوں ان میں سے کئی معصوم بچوں کے جنازے اپنے ہاتھوں میں اٹھاچکا ہوں جن کی میت کا بوجھ جنازے میں لپٹی چادر سے بھی کم تھا جس کی وجہ بھوک کا وہ عفریت ہے جس نے ان کے جسموں کو کاغذ کی مانند کررکھا تھا۔ ہائے خان تجھے کیا بتاؤں اور کیا نہ بتاؤں۔۔ بچوں کے علاج کے لیے ہسپتالوں میں تڑپ ٹرپ کر بین کرتی وہ مائیں مجھے سندھ کے کرتادھرتاؤں کے ظلم کی داستانیں سناتی رہی ہیں ، مگر میر حسن کے واقعے نے مجھے ایک بار پھر سے جھنجھوڑ کر رکھ دیاہے ،خان صاحب آپ تو بہت اچھی طرح سے جانتے ہیں کہ زمین وآسمانوں کے سارے رشتے انسانوں کے لیے ہیں اور آج یہ انسان بھوک پیاس اور بچوں کے لیے گرم کپڑوں کے ناہونے کے باعث اپنے جسموں کو آگ لگارہاہے خان صاحب آپ توجانتے ہیں کہ کسی غریب کا دل اتنا ہی باعث احترام ہے جتنا کہ کسی وزیر یا صاحب اقتدار کا رتبہ ،میں آپ سے درخواست کرتاہوں کہ سندھ کا ہاری سندھ کا ایک مزدور اب سندھ پر گزشتہ تین ادوار سے قابض حکمرانوں کا بوجھ اور عذاب اب مزید برداشت نہیں کرسکتا،اس سے پہلے کہ سندھ میں موجود غربت زدہ لوگوں کی زندگیوں میں کبھی نہ ختم ہونے والا یہ مسئلہ ایک طویل المیہ بن جائے آپ بحیثیت وزیراعظم پاکستان اس جانب مخلصانہ توجہ دیجے یہ اقتدار یہ منصب اس رب کی طرف سے آپ کے لیے ایک امتحان ہے جس کا جواب مجھ سمیت آپکو بھی دینا ہے اور مجھ سمیت پوری قوم یہ بھی جانتی ہے کہ آپ غریب عوام کے لیے دکھی رہتے ہیں اور اس المیے کے طویل المعیاد خاتمے کے لیے کام کرنا چاہتے ہیں آپ کی جانب سے غریب عوام کے لیے پناہ گام پروگرام بنانا یقینی طورپر ایک بڑا اقدام ہے ،ہمیں یقین ہے کہ صحت کارڈ بھی ہرایک غریب کو ملے گا،جبکہ احساس پروگرام بھی اسی سلسلے کی ایک کڑی ہے جس پر آپ کی وفاقی حکومت کی جانب سے190ارب روپے خرچ کیئے جاچکے ہیں جس میں پچاس ہزار نوجوانوں کو اعلیٰ تعلیم کے حصول کے لیے اسکالر شپ دی جارہی ہے،ہم یہ بھی جانتے ہیں کہ آپ نے کامیاب جوا ن پروگرام کے لیے 100ارب روپے سے زائدمختص کیئے ہیں جو اس سے قبل شاید کسی اور حکومت میں نہ ہوسکا اور اسی طرح بے شمار ایسے عوامی منصوبے ہیں جس کا تزکرہ کرنے کی بجائے میں صرف یہ ہی کہنا مناسب سمجھونگا کہ جسقدر جلد ہوسکے ان تمام فلاحی اور عوامی منصوبوں کے ثمرات عوام تک پہنچنا چاہیے اور خاص طورپر ملک میں موجود مہنگائی کا خاتمہ آپ کی حکومت کی پہلی ترجیحی ہونی چاہیے کیونکہ جو لوگ صاحب حیثیت ہیں ان کے لیے نہ سہی مگر ایک عام آد می شاید اس مہنگائی کا زیادہ دیر سامنا نہیں کرسکے گاخان صاحب ،یقینی طوپر پنجاب سمیت دیگر صوبوں میں بہتری کے امکانات دکھائی دینا شروع ہوگئے ہیں مگر زرا اس اٹھارویں ترمیم کی افادیت کا شور مچانے والا صوبہ سندھ کے حکمرانوں کے ظلم وستم پر بھی توجہ فرمالیجے جن کی پالیسیوں سے امیر امیر اورغریب مزید غریب ہوتاجارہاہے ،آپ جس 70سالہ نظام کی درستگی کے لیے کام کررہے ہیں اس کی باقیات کا ایک بڑا حصہ صوبہ سندھ پر قابض ہے جو تھر پار کر سمیت سندھ کے دیگرحصوں میں غربت اور افلاس پھیلانے کا حقیقی ذمہ دار ہے جو ان لوگوں کو خوشحال اور پڑھا لکھا ماحول اس لیے نہیں دینا چاہتا کہ کہیں علم اور شعور آ نے کی وجہ سے یہ غریب لوگ ان کے سامنے ہی نہ کھڑے ہوجائیں اور یہ وہ فرعونیت والی سوچ ہے جس کا خاتمہ صرف اور صرف آپ ہی کرسکتے ہیں ۔کیونکہ سندھ میں غربت کے بعد اب یہاں کے شاہی کتے بھی اب غریب انسانوں کوبھنبھوٹنے کا ذمہ اپنے سر لے چکے ہیں ، خان صاحب آپ تو جانتے ہیں کہ سندھ میں موجود غریبوں کے لیے ہسپتال تک میسر نہیں اور بھوک اور کمزوری کے باعث بغیر کسی علاج کے ہزاروں بچے لقمہ اجل بن چکے ہیں،ہزاروں مال مویشی تک اس زمین پر پڑے پڑے ہڈیوں کا بنجر بن چکے ہیں ،یہاں کے درجنوں علاقے آفت زدہ علاقوں میں بدل چکے ہیں ،ہزاروں کسان اب اپنی زمینوں پر اناج کی بجائے بھوک اگارہے ہیں ،سندھ میں بھٹو کو زندہ رکھنے کے لیے غریبوں کا کھانا یہاں پر قابض جماعت ڈکار رہی ہے ۔ آپکویاد ہے خان صاحب ایک بار خود آپ نے 13مارچ2014کو کہا تھا کہ سندھ حکومت ناچ گانے میں مصروف ہے اور تھرپارکر میں قحط زدہ لوگ اور بچے بھوک سے مررہے ہیں،اب آپ کیا بتاؤں اور کیا نہ بتاؤ ں آپ تو پہلے ہی سب کچھ جانتے ہیں مگر خان صاحب ایک ایسی ببتا بھی ہے جسے میں جانتاہوں وہ میں اب بتانے جارہاہوں میں خود سوزی کرنے والے میر حسن کے بچوں اور سندھ کے غریبوں کی آنکھوں میں ایک ایسا انجام اور انتقام دیکھ رہا ہوں جو کسی اور کے لیے نہیں بلکہ سندھ پر کئی عشروں سے قابض حکمرانوں کے لیے ہے یہ سندھ کے غریب لوگ کسی بھی وقت ہلہ بول سکتے ہیں ان کی برادشت کی قوت اور سکت اب جواب دیتی جارہی ہے بس انہیں کسی ایسے رہنما اور لیڈر کی ضرورت ہے جو ان کی رہنمائی کرسکے ور ان کو ان جابر حکمرانوں سے نجات دلاسکے آئیں خان صاحب اس سے قبل کے کوئی اور میر حسن گرم کپڑوں اور کھلونوں کی فرمائش پر خودسوزی کربیٹھے ۔ خان صاحب ان چند سالوں میں سندھ بھر میں ایک ہزار سے زائد غریب لوگوں نے اپنے ہی ہاتھوں اپنی زندگی کا گلہ گھونٹا ہے سندھ میں غربت اور بے روزگاری کی وجہ سے خودکشیوں میں اضافہ اب معمول سا بن چکاہے پتہ نہیں کتنے ہی میر حسن اس دنیا سے چلے گئے ہیں اس سے پہلے کوئی اور غریب آدمی یہ سوچ کر خودکشی کرلے کہ میر حسن کے مرنے کے بعد سندھ حکومت نے توکچھ نہیں دیا مگر گورنر سندھ اور وفاقی حکومت نے مالی تعاون بھی کیا اور ایک گھر بھی خرید کردیدیا ہے اور اگر ایسا میں بھی کرلوں تو میرے بچوں کا بھی بھلا ہوسکتاہے خان صاحب اس سے پہلے کے یہ سلسلہ چل نکلے آپ آگے بڑھیں اور ان سفاک حکمرانوں سے سندھ کے غریب لوگوں کو نجات دلادیں تاکہ آئندہ کوئی اور میر حسن بچوں کی فرمائش سے تنگ کر خودکشی نہ کرلے کیونکہ مالی تعاون کتنا ہی بڑا کیوں نہ ہو معصوم بچوں کے باپ کا متبادل نہیں ہوسکتا ۔ختم شدہ	Politics Articles	وزیراعظم کے نام کھلا خط ۔۔۔کیا بتاؤں اورکیا نہ بتاؤں ۔
حادثاتی طور پر وجود میں آنے والی ایم کیو ایم MQM اپنے پینتیس سالہ دور میں کئی نشیب و فراز سے گزری، بہت سی جماعتوں سے اتحاد بھی کیا اور تقریباً ہر بار ہی حکومت کا حصہ رہی، موجودہ وقت میں شہری سندھ کی نمائندہ جماعت کو تاریخ کے مشکل ترین حالات کا سامنا ہے، اپنے عروج سے زوال تک MQM بہت سے تلخ و شیریں تجربات و مشاہدات سے گزری لیکن طرز سیاست اور روش میں تبدیلی نہ آئی، یہ جماعت جتنی بار بھی حکومتوں کا حصہ بنی ہمیشہ ناراضگی اور اتحاد اس کا خاصا رہا یعنی کہ چھوڑنا چھوڑنی کا کھیل انکی طرز سیاست کا اہم ہتھیار رہا ہے عام طور پر مہاجر حلقوں میں اسے بلیک میلنگ کی سیاست کے نام سے پکارا جاتا ہے جس کا متوسط طبقے کی نمائندہ جماعت کو ہر سطح پر نقصان ہی نقصان ہوا، اس قسم کے طرز سے فرد یا مخصوص لوگوں کو تو فائدہ ہوجاتا ہے لیکن جماعتی سطح پر اس کے اثرات کبھی مثبت نہ آئے، روایت کے مطابق متحدہ نے ایک بار پھر کابینہ سے علیحدگی کا اعلان کردیا ہے جو آگے چل کر اتحاد سے علیحدگی کی صورت بھی اختیار کرسکتا ہے لیکن حکومت کے لیے یہ اچانک تغیر شاید زیادہ پریشان کن نہ ہو کیونکہ متحدہ کی روس منائیوں سے کون ہے جو واقف نہیں لیکن اس چھوڑنا چھوڑنی اور آن جان کے کھیل میں نقصان شہر قائد اور اس کے باسیوں کا ہے جن کی مشکلات میں کمی کی بجائے مزید اضافہ ہوجانا ہے اگر موجودہ صورتحال پر غور کیا جائے تو شہر قائد ایک بار پھر ستر کی دہائی میں پہنچ گیا جب مذہبی جماعتیں مہاجر کارڈ کو استعمال کرتی تھیں اور اب PTI سے PPP تک اس کارڈ کو ہتھیانے کے لیے زور آزمائی کررہی ہیں، جس طرح ستر کی دہائی میں بھٹو اور مہاجر دانشوروں کے مابین طے پانے والا فارمولا 60 فیصد دیہی اور 40 فیصد شہری کوٹہ سیاست کی نذر ہوگیا اسی طرح خستہ حال کراچی کی ڈویلپمنٹ کے منصوبے ایک بار پھر سیاست کی نذر ہوگئے، تحریک انصاف کے لارے لپے اور ٹال مٹول نے متحدہ کے لیے شکوک و شبہات کو جنم دیا کہ شاید PTI متحدہ کو کراچی کے منظرنامے سے ہٹاکر اس کی جگہ لینی چاہتی ہے ویسے اگر حقیقت کی نگاہ سے دیکھا جائے تو کچھ کچھ ایسا بھی ہے جبکہ پیپلزپارٹی کی سندھ حکومت اس بداعتمادی کی وجہ سے (جو 1989 میں پیدا ہوئی) آج تک شہری سندھ کو اس کے حقوق سے جبراً محروم کیے آرہی ہے، 1989 میں بینظیر کے خلاف تحریک عدم اعتماد میں MQM نے اتحادی ہوتے ہوے مخالف ووٹ دیا اور ساتھ ہی مختلف نعروں کے ساتھ شہری سندھ میں فسادات پھوٹ پڑے تو دیہی سندھ میں وڈیروں کے ہاتھوں بیسیوں لاکھ مہاجروں کو شدید نقصان برداشت کرنا پڑا اور یہ سلسلہ بینظیر حکومت کے خاتمے پہ جا کر تھما، اس کے بعد سے پیپلزپارٹی نے شہری سندھ سے ہمیشہ غیرجمہوری و غیرآئینی سلوک برتا حتیٰ کہ یونیورسٹی جیسے عظیم مطالبے تک کی راہ میں رکاوٹ بنی رہی جس کا درحقیقت نقصان PPP ہی کو پہنچا نہ صرف شہری سندھ میں PPP کو نفرت کی نگاہ سے دیکھا جانے لگا بلکہ ملک کے سب سے بڑے شہر کی خستہ حالی کا اثر پنجاب و KPK میں PPP کی ساکھ پہ ہوا، اگر پیپلزپارٹی جمہوری تقاضوں کو پورا کرتی تو یقیناً آج صورتحال اس کے برعکس ہوتی جیسا کہ PPP کے لیے شہری علاقوں میں سوچ پائی جاتی ہے، ماضی میں یہی PPP تھی جب جنرل ضیا کے دور میں 1979 میں بلدیاتی الیکشن ہوے تو کراچی سے عوام نے PPP پر بھرپور اعتماد کیا لیکن دو کونسلروں کے اغوا نے PPP کو میئر شپ سے محروم کردیا اور ڈپٹی میئر پر ہی اکتفا کرنا پڑا، اب کراچی میں خلا کو دیکھتے ہوے اور ہر خاص و عام کی تنقید کے بعد سندھ حکومت کراچی سمیت سندھ کے شہری علاقوں پہ توجہ دیتی ہوئی نظر آرہی ہے لیکن ابھی مزید کرنے کی ضرورت ہے بلاول بھٹو جو پنجاب پہ خصوصی توجہ دئیے ہوے ہیں وہ اگر اس کا دس فیصد بھی کراچی پر دے دیں اور ایک دو ماہ کراچی میں ڈیرے ڈال لیں تو PPP نہ صرف دیہی سندھ بلکہ شہری علاقوں کی بھی نمائندہ جماعت بن جائے گی کیونکہ PTI کی عدم توجہی اور غیرسنجیدہ روئیے کی وجہ سے اردو اسپیکنگ PTI کو محض نعروں والی جماعت سمجھنے لگے ہیں، MQM جو اپنے قائد سے محروم ہوکر یتیم جماعت بن چکی تھی اب تقسیم در تقسیم در تقسیم کا شکار ہوکر بالکل مفلوج ہوکر رہ گئی ہے، وڈیرہ شاہی کے خلاف علم بغاوت بلند کرنے والی جماعت کے کرتا دھرتا 30 سے 35 سالوں میں وڈیرانہ نظام کا تو کچھ نہ بگاڑ سکے لیکن خود شہری وڈیرے بن کر بیٹھ گئے اب اپنی چودھراہٹ کو جاتے دیکھ کر اندرون خانہ ایک نیا مہاجر اتحاد قائم کرکے ایک نئی سیاسی جماعت کو کھڑا کرنے کے لیے ہاتھ پیر مار رہے ہیں لیکن افسوس کہ جو سفر 35 سال پہلے مہاجر حقوق کے نام سے شروع کیا آج 35 سال بعد اردو اسپیکنگ کو وہیں لا کر کھڑا کردیا، 80 کی دہائی میں بھی مہاجر حقوق کا نعرہ تھا آج 2020 میں بھی مہاجر حقوق کا نعرہ ہے اگر کچھ حاصل ہوا تو وہ دو چار درجن افراد کی ہوائی چپل سے شہری وڈیرے کے طور پر ترقی حاصل ہوئی، اگر یہ اتحاد نیا جنم لیکر منظر پر آ بھی جائے تو نقشہ کیا ہوگا وہی شہری دیہی تفریق، وہی لسانیت وہی نفرتیں جس کے اب مزید متحمل نہیں ہوسکتے، اردو اسپیکنگ جو ملک کا سب سے پڑھا لکھا طبقہ تھا اور اپنے حقوق کے لیے اٹھ کھڑا ہونا ان کے شعور کی گواہی ہے لیکن ستم بالا ستم نعرہ تھا حقوق کا، نعرہ تھا جاگیردارانہ وڈیرانہ نظام کے خاتمے کا، نعرہ تھا مساوات کا، متوسط طبقے کا لیکن ان کا رخ لسانیت کی طرف موڑ دیا گیا، جدوجہد تو ظالم وڈیروں اور ظالم جاگیرداروں کی اقرباپروری کے خلاف کرنی تھی لیکن نامعلوم راز ہے کہ لڑوایا گیا عام سندھی عام پنجابی و عام پٹھان سے، کبھی ایک بار بھی عملی طور پر اسٹیٹس کو کے خلاف کوئی قدم نہ اٹھایا گیا، اور اب ایک بار پھر مہاجر اتحاد کی کوشش نتیجہ کیا نکلنا ہے وہی لسانیت بیشک مہاجر نہ سہی کوئی اور سیاسی مقاصد حاصل کرنے کے لیے لسانی تعصب کو ابھار سکتا ہے لہٰذا اب لسانی سیاست اور ایک مخصوص سوچ سے باہر نکل کر قومی سیاست میں قدم رکھا جائے اور موجودہ خستہ حال نظام کے خلاف عملی جدوجہد کی جائے تو یقیناً جلد ہی یہ نیا اتحاد پورے ملک کی سیاست پہ چھا جانے کے ساتھ ساتھ ایک انقلاب ثابت ہوگا، مسائل سب کے یکساں ہیں مشکلات سب کی ایک سی ہی ہیں خواہ دیہی ہوں یا شہری سب ہی اس نظام کے ستائے ہوے ہیں ہر خاص و عام اس نظام سے بیزار ہے عوام بیچین ہے کہ کوئی چنگاری نظر آئے تو وہ آگ بن کر اس ظالم نظام کو راکھ کردے لیکن افسوس کوئی بھی ایسا نہیں جو عوام کے لیے نکلے، کراچی وہ شہر ہے جہاں سے ماضی میں بہت سی تحریکوں نے جنم لیا، کیا ہی اچھا ہو جو ایک بار پھر انقلابی تحریک منبع ثابت ہو۔ 	Politics Articles	شہر قائد سیاست کی نذر
بھارت کی تاریخ میںیہ پہلا موقع ہوگا کہ حکومت اپنے ہی بنائے ہوئے قوانین کے تعلق سے لوگوں میں بیداری لانے کیلئے گھر گھر جارہی ہےاور لوگوں کے سامنے منتیں کررہی ہے کہ شہریت ترمیم قانون (سی اے اے) این آر سی کی وجہ سے ملک کے شہریوں کو کوئی نقصان نہیں ہے۔ اس لئے ہماری تائید کریں، سوال یہ ہے کہ جب ملک کے شہریوں کو اس قانون سے کوئی نقصان نہیںہےاور اس قانون نافذ بھی کیا جاچکا ہے تو حکومت کو گھر گھر جاکر بیداری لانے اورموبائل فون پر مس کال ۔ مس کال کا کھیل کھیلنے کی ضرورت کیاہے ؟۔ بھارت کی تاریخ کا موازنہ کیا جائے تو یہ بات عیاں ہے کہ جب بھی بھارت میں ایمرجنسی کا دور نافذ کیا گیا تھا اس دوران کسی بھی حکومت نے اپنی تائید کروانے کیلئے کبھی بھی لوگوں کے گھروں تک قدم نہیں رکھا۔ نہ ہی لوگوں سے اپیل کی کہ وہ حکومت کی تائید کرے۔ خاتون آہن (آئیرن لیڈی ) اندراگاندھی نے جب ملک میں ایمرجنسی نافذ کیا تھا اس وقت بھی آج کی طرح حکومت نے اپنی تائید میں بات کرنے کیلئے لوگوں کو مجبور نہیں کیا تھا۔ البتہ ظلم وستم کا پارہ آج کے دور سے کم تھا۔بھارت میں نافذ کئے جانے والے سی اے اے ، این آر سی کے تعلق سے وزیر داخلہ امیت شاہ اور وزیر اعظم نریندرمودی جہاں اپنی پیٹ خود تھپ تھپارہے ہیںوہیں بھارت کی 90 فیصد آبادی حکومت کی مذمت کررہی ہے۔ محض کچھ لوگ جن کا تعلق بی جے پی سے ہے یا پھر وہ بی جے پی کی ذہینی غلامی کا شکار ہوچکے ہیں وہی لوگ اس قانون کی تائید میں لگے ہوئے ہیں۔ 90 فیصد آبادی جن میں بھارت کے معروف سائنس دان ، قابل وکلاء، بیورو کریٹس اور اعلیٰ تعلیم یافتہ اس قانون کی مخالفت میں کھڑی ہے تو کیا یہ لوگ بے وقوف ہیں جو مودی اورامیت شاہ کی مخالفت میں اتر آئے ہیں۔ دراصل این آر سی اور سی اے اے مودی حکومت کیلئے گلے کی ہڈی ثابت ہوچکی ہے۔ جسے وہ ناتو نگل پارہے ہیں اورنہ ہی اُگل پارہے ہیں۔ لوگوں میں بار بار یہ سوال اٹھ رہا ہے کہ اتنی مخالفتوں کے باوجودبھارت کی حکومت کیونکر ملک سے یہ قانون ہٹانے یا اس قانون میں ترمیم لانے کے بجائے اپنی زد پر اڑی ہوئی ہے اور وہ ٹس سے مس نہیں ہورہی ہے۔ دراصل حکومت پوری طرح سے کمزور ہوچکی ہے جس کی وجہ سے وہ اپنے آپ کو صحیح ثابت کرنے کیلئے بہادروں کی طرح میدان میں مقابلہ کرنے کے بجائے مس کال والے کھیل کو جاری کیا ہےاور انہیں معلوم ہوچکا ہے کہ لوگ ایسی حرکتوں میں زیادہ جذباتی ہوجاتے ہیں ۔ خاص طور پر مودی بھگت اپنی ساخت کو بچانے کیلئے مس کال۔ مس کال کے کھیل کو دن رات کھیلنے کیلئے تیاری کرچکے ہیں۔ دوسری جانب اس مس کال۔ مس کال کے مقابلے میں این آر سی اورسی اے اے کی مخالفت میں مس کال دینے کیلئے ایک نمبر جاری کیا ہے ۔ اوریہ نمبر مختلف تنظیموں کے ذریعے سے چلائے جارہے ہیں۔ یہ تو ایسی بات ہوئی کہ جنگ کے میدان میں دشمن ہم پر گولا بارود پھینکیں اور گمراہ کرنے کیلئے کھانے کے پیاکٹس بھی دےاور ہم پیاکٹس پر جھپٹ پڑے اوروہ اپنے حملے مزید تیز کردے۔ جس وقت سلطان صلاح الدین ایوبی ؒ بیت المقدس فتح کرنے کیلئے روانہ ہوئے تھے اس دوران ان کی فوج کے عزائم اورایمان اتنا پختہ تھا کہ وہ کسی بھی لالچ میں نہیں آتے تھے۔ فوج کا معمولی فوجی بھی اپنے عزم پر ڈٹا ہواتھا۔ جب عیسائیوںو یہودیوں کو اس بات کا احساس ہوا کہ فوج کسی کی لالچ میں آنے والی نہیں ہے تو انہوں نے اپنے مسیحی پیشواسے رجوع کیا۔ مسیحی پیشوا نے کافی سوچنے کے بعد یہ مشورہ دیا کہ جس راہ سے سلطان صلاح الدین ایوبیؒ کی فوج کا گذرہو وہاں پر برہنہ لڑکیوں کی تصویریں بنائی جائیں اوراس کے نیچے لکھا جائے گا اس سے خوبصورت لڑکیاں ہماری فوج کے ماتحت ہیں ضرورت مند فوجی رابطہ کریں۔ جب سلطان ایوبیؒ کی فوج اس راہ سے جارہی تھی تو کچھ نوجوان فوجی ان تصویروں کو دیکھتے ہوئے اپنے عزم میں کمزور ہوتے دکھائی دئے۔ اور وہ مذکورہ پتہ پر جاپہنچے ، جب محاذ آرائی ہورہی تھی اس وقت سلطان صلاح الدین ایوبی ؒ کی فوج کو نقصان ہونے لگا۔ سلطان پریشان ہوئے اوروہ اپنے جانشینوں وعلماء سے اس بابت تبادلہ خیال کرنے لگے۔ ایک عالم دین نے انہیں بتایا کہ فوج میں شامل کچھ فوجی بدکار ہوچکے ہیںاس لئے ہمیں شکست کا سامنا کرنا پڑرہا ہے۔ سلطان نے فوری طور پر تحقیقات کا حکم دیا اوربدکار فوجیوں کی نشاندہی ہونے کے بعدانہیں سلاخوں میں پھینک دیا۔ اسکے بعدجو جنگ ہوئی اس میں سلطان کو کامیابی حاصل ہوئی۔ بالکل اسی طرح سے این آرسی۔ سی اے اے۔ این پی آرکے خلاف آج بھارت کی عوام متحد ہوکر جسطر ح سے لڑرہی ہے۔ ان حوصلوں کو توڑنے کیلئے حکومت مس کال جیسی سازشوں کو لارہی ہےاور آنے والے دنوں میں یقیناً وہ شہریوں کو لالچ میں مبتلاء کریگی یا پھر ایسے مسائل میں مبتلاء کریگی کہ لوگ مجبور ہونے لگیں گے ، مثال کے طور پر گیس کی سپلائی روکنے، سبسڈی کی کٹوتی، پنشن لینے والوں کی پنشن روکنے، سرکاری ملازمین کی ترقی روکنے، طلباء کو ملنے والی سہولیات سے محروم کرنے ، غریبوں کو دئے جانے والے اناج کی فراہمی کو روکنے یا دستاویزات دینے پر کم شرح سود میں قرضے دینے کی اسکیم یا سازشیں بھی جاری کریںگی۔ ان تمام سازشوں اوراسکیموں سے اپنے آپ کو دوررکھنا ہی آج کے دور کے حق پرستوں کی نشانی ہے۔ مسلمانوں کو لالچ دینے کی عادت نئی نہیں ہے۔ خود نبی کریم حضرت محمدمصطفیٰ ﷺکو بھی اہل مکہ، کفار عرب ، یصرب کا شاہ بھی تحفے، خزانے دولت کی لالچ دے کر اسلام سے باز رہنے کی گذارش کی تھی۔ اسکے بعد یہ دور صحابہ پر بھی رہا تابعین پر بھی رہا، اولیاء پر بھی رہا ، لیکن ہردور میں حق پرستوں نے ایسی لالچوں کو ٹھکرایا اوروہی دنیا وآخرت میں کامیاب رہے۔ آج ہماری اورآپ کی ذمہ داری بھی یہی ہے کہ مس کال۔ مس کال کا کھیل کھیلنے کے بجائے میدان عمل میں کود جائیں اورمودی کو ہمیشہ کیلئے مس کردیں،مودی اور سنگھ پریوار کی سوچ کو ملک سے ہمیشہ کیلئے مس کروائیں۔  	Politics Articles	مس کال۔ مس کال مودی
سمندر کی گہرائی کو معلوم کرنے کے لئے پانی میں غوطہ لگانا پڑتا ہے باہر بیٹھ کر کبھی بھی منا سب تجربہ نہیں کیا جا سکتا ۔راقم حالیہ بلدیاتی الیکشن میں آزادامیدوار کی صورت میں حصہ لے کر جنرل کونسلر کی سیٹ پر براجمان رہ چکا ہے۔یاد رہے سپریم کورٹ آف پاکستان کے حکم پر میاں برادران بلدیاتی الیکشن کروانے پر رضا مند ہوئے تھے ۔اور برائے نام کے الیکشن کروانے کے بعد ایک سال تک جیتے ہوئے نمائندوں کو ان کے اختیارات سے محروم رکھا گیا تھا اور باقی ایک سال بعد میاں برادران حکومت سے محروم ہو چکے تھے ،اور پاکستان میں تحریک پاکستان کا سکہ رائج ہو گیا تھا ۔بچارے منتخب بلدیاتی نما ئندے دل ہی دل میں بہت خوش ہو رہے تھے کہ اب ان کے اختیارات مل جائے گے اور وہ عوام کی خدمت کا جو جوش لے کر میدان میں اترے تھے ان سے دل کو تحسین پہنچا سکے گے مگر انکا کیا معلوم تھا کہ انکی تو زندگی کی سرے سے ہی یہ مشکل حل کر دی جائے گی ۔موجودہ حکو متی عناصر نے سابقہ بلدیاتی اسمبلیاں تحلیل کر دی اور شاہ کا فرمان جاری کیا گیا کہ ہم ایسا نظام لائے گے کہ نیچلے طبقے کو اس سے مستفید کیا جائے گا ۔ہزاروں منتخب نمائندووں کا کیا قصور تھا جو انکا وجود ہی ختم کر دیا گیا عوام میں ایسا تاثر دیا گیا کہ اب ان میں سے کوئی بھی دوبارہ اس عوام کے بھلے کے لئے میدان میں آنے کا نام نہ لے گا ۔بار ہا بار عدالت کا دروازہ کھٹکھانے سے بھی کچھ حاصل نہ ہوا تمام عناصراپنے اپنے اختیارات کے نشے میں دھت ہو ئے ہیں۔حکومت کا ملک میں نیا بلدیاتی نظام متعارف کروانے کا فیصلہ مذکورہ درخواست لاہور کے سابق لارڈ میئر کرنل مبشر جاوید، 9 نائب ناظمین مسلم لیگ (ن) کے رہنما احسن اقبال کے بیٹے اور ضلع نارووال کے سابق چیئرمین احمد اقبال کی جانب سے دائر کی گئی تھی۔درخواست گزاروں کی جانب سے سینئر وکیل خالد رانجھا، احسن بھوں، اعظم نذیر تارڑ، مبین الدین قاضی، اسامہ خاور گھمن اور دیگر وکلا پیش ہوئے۔درخواست گزاروں نے اس بات پر زور دیا کہ پی ایل جی اے-2019 افراتفری میں پیش کر کے اسمبلی سے منظور کروایا گیا اور اس پر بحث بھی نہیں کی گئی تھی۔ نئے قانون کے جاری ہونے سے سابقہ بلدیاتی ادارے اپنی 5 سالہ ائینی مدت پوری کرنے سے قبل ہی تحلیل ہوگئے تھے۔درخواست گزاروں نے موقف اختیار کیا کہ 2013 میں منتخب ہونے والے بلدیاتی اداروں کی تحلیل نہ صرف ووٹ اور ووٹرز بلکہ پورے صوبے کے 60 ہزار منتخب نمائندوں کی توہین ہے۔انہوں نے عدالت سے استدعا کی کہ 2013 کے قانون کے تحت منتخب ہونے والے تمام عہدیداران کو ان کی ائینی مدت پوری کرنے اور اس وقت تک پی ایل جی اے کے نفاذ کو معطل کردیا جائے۔جس پر بینچ نے ائندہ سماعت میں صوبائی سیکریٹری قانون اور سیکریٹری بلدیات کو ذاتی طور پر پیش ہونے اور درخواست گزاروں کے وکلا کو بھی جواب دینے کی ہدایت دی۔اس کے علاوہ عدالت نے حکومت کی جانب سے بیوروکریٹس کو بغیر کسی جمہوی کارروائی یا نگرانی کے بلدیاتی فنڈز تقسیم کرنے کا اختیار دینے کے حکم نامے کے خلاف دائر حالیہ درخواست پر صوبائی حکومت کو بھی نوٹس جاری کردیے۔پنجاب اسمبلی نے نئے بلدیاتی نظام کا مسودہ قانون منظور کرلیا۔ بل کے مطابق صوبہ بھر میں ویلیج کونسل اور شہروں میں محلہ کونسلوں کا انتخاب غیر جماعتی بنیادوں پر جب کہ تحصیل اور میونسپل کی سطح پر انتخاب جماعتی بنیادوں پر ہو گا۔نیا بلدیاتی نظام دو مسودات قانون کے ذریعے نافذ ہو گا۔ پنجاب اسمبلی میں پیش کیے گئے بل کے متن کے مطابق سیاسی جماعتیں بلدیاتی انتخابات کے لیے اپنے پینل دیں گی۔ بل کے تحت تحصیل اور ویلیج کونسل کا نظام قائم ہو گا۔بل کے متن کے مطابق لوکل گورنمنٹ پانچ حصوں پر مشتمل ہو گی۔ جس میں تحصیل کونسل، ویلیج کونسل، نیبر ہڈ کونسل، میونسپل کارپوریشن اور میٹرو پولیٹن شامل ہوں گی۔پنجاب کے 9 اضلاع کو میٹرو پولیٹن کا درجہ دیا جائے گا۔ میٹرو پولیٹن اسمبلی کی تعداد زیادہ سے زیادہ تعداد 55 اور ویلیج کونسل کے ارکان کی تعداد کم سے کم 8 ہو گی۔نئے بلدیاتی انتخابات میں نوجوان، ٹیکنوکریٹ کی نشستیں اور تعلیم کی شرط ختم کر دی گئی ہے، جب کہ اسمبلی کی مدت بھی پانچ سال سے کم کر کے چار سال کر دی گئی ہے۔ اقلیتی علاقے میں اقلیتی نمائندہ ہی الیکشن لڑ سکے گا۔بل کے متن کے مطابق بلدیاتی انتخابات میں حصہ لینے والے امیدوار کی عمر کم سے کم 25 سال مقرر کی گئی ہے۔نئے نظام میں گوجرانوالہ،فیصل آباد، ملتان، راولپنڈی، ڈی جی خان، بہاول پور، ساہیوال اور لاہور کے دو ڈسٹرکٹس میں میٹرو پولیٹن کارپوریشنیں قائم کی جائیں گی۔پنجاب لوکل گورنمنٹ بل 2019 کی منظوری کے دوران اپوزیشن جماعت پاکستان مسلم لیگ ن کے ارکان نے بل پر اعتراضات اٹھاتے ہوئے کہا کہ اپوزیشن کی تجاویز کو بل میں شامل نہیں کیا گیا۔ لٰہذا وہ اِس بل کو مسترد کرتی ہے۔بل پیش کرتے وقت اپوزیشن کے ارکان نے بل کی کاپیاں پھاڑ دیں اور اجلاس کا بائیکاٹ کیا گیا۔ ایوان میں کارروائی کو ایک طرف رکھ کر اِس بل کو پاس کرایا گیا ہے۔ عوام کے منتخب نمائندوں کے حق پر ڈاکہ ڈالا گیا ہے۔ صوبے کے 36 اضلاع میں نچلی سطح پر 60 ہزار نمائندے ہیں، جو عوام کی حقیقی خدمت کر رہے تھے۔ پاکستان کی 71 سالہ تاریخ میں لوکل باڈیز کے جماعتی بنیادوں پر انتخابات ہوئے۔ موجودہ حکومت نے لوکل باڈیز کے فنڈز نو ماہ منجمند کیے رکھے اور اَب منتخب نمائندوں کا قتل کر کے ایڈمنسٹریٹرز سے فنڈز کی بندر بانٹ کردی گئی ۔ 	Politics Articles	شکاری جال پھیلانے کو تیار ہے
 سربراہِ حکومت نے تسلی دی ہے کہ ’’گھبرائیں نہیں‘‘ ۔ اور یہ بھی کہا ہے کہ ’’ میں حکومت کرنے نہیں، کرپشن ختم کرنے آیا ہوں‘‘۔ حکمرانوں نے کرپشن نہ جانے کس چڑیا کا نام رکھ چھوڑا ہے، ورنہ کرپشن کے بازار میں مندے کا رجحان کبھی پیدا ہی نہیں ہوا، یہ بازار ویسے ہی گرم ہے، جیسے ہمیشہ سے تھا۔ دفاتر سے کام نکلوانا ہو، یا کسی نے کوئی بل پاس کروانا ہو، کسی ’کاغذی معاونت‘ کے بغیر ممکن نہیں (کاغذ بھی ایسا جس پر قائد اعظم کی تصویر ہو)۔یہ معزز ممبرانِ اسمبلی کو جو فنڈز ترقیاتی کاموں کی آڑ میں ملتے ہیں، ان میں سے کوئی بھولا یا سادہ رکن ہی ہوگا جو اپنا کمیشن وصول نہیں کرتا، ترقیاتی کاموں میں جس طرح دفتری عملہ اپنا حصہ نہایت دیانتداری، ایمانداری اور غیر متنازع طریقہ سے وصول کرتا ہے، اسی طرح ممبرانِ اسمبلی کی فیصدی بھی طے ہوتی ہے، یہ وہ کرپشن ہے، جو ثابت کئے جانے کے مراحل سے نہیں گزرتی، سرکاری دفاتر یا رکن اسمبلی سے جو بچ رہتا ہے، ٹھیکیدار اُس میں سے اپنا حصہ وصول کرتا اور کچھ اصل کام پر لگاتا ہے۔ اگرچہ سابق حکمرانوں یا چند بیوروکریٹس کو کرپٹ قرار دے کر نیب، عدالتوں یا جیلوں وغیرہ کے چکر لگوائے جارہے ہیں، مگروہاں سے دعویٰ یہی ہے کہ’’۔۔ کچھ بھی ثابت نہیں ہوا، انتقامی کارروائی ہو رہی ہے۔۔۔‘‘۔ رشوت اور پرسنٹیج کی کرپشن کے ثبوت کہاں سے دستیاب ہوں گے؟ یہ کام سابق کر گئے یا موجودہ دور میں ہو رہے ہوں، کام جاری رہیں گے، ثبوت مٹتے رہیں گے۔ کیا کوئی ایسا کام ہے، جس کو سرانجام دیئے بغیر ہی تنخواہ اور الاؤنسز وغیرہ وصول کر لئے جائیں؟ اگر ایسا ہوتا ہے تو کیا یہ عمل کرپشن کے زمرے میں نہیں آتا؟ کیا کسی سکول ٹیچر کو اس بات کی چھٹی دی جاسکتی ہے کہ وہ جب چاہے آجائے، اور جب دل کرے چلا جائے؟ اگر آئے بھی تو طلبہ کو پڑھائے بِنا ہی سکول میں کچھ وقت گزارے اور چلتا بنے؟ یقینا ایسا نہیں ہوگا، اُس کی بروقت حاضری ، سکول میں ہمہ وقت موجودگی، حتیٰ کہ بچوں کے بہت اچھے نتیجہ کی ذمہ داری بھی اُنہی پر ڈالی جاتی ہے، اگر وہ کسی بھی میدان میں پیچھے رہ جائے تو نہ صرف پوچھ گچھ ہوتی ہے، بلکہ تبادلہ، انکوائری اور دیگر مسائل کا سامنا کرنا پڑتا ہے۔ یہ رویہ ایک استاد کے ساتھ روا رکھا جاتا ہے، مگر جو فرد کروڑوں روپے خرچ کرکے، لاکھوں لوگوں کے ووٹ لے کر نمائندگی کا حق ادا کرنے اور قانون سازی کی ذمہ داری نبھانے کے لئے ایوانوں تک پہنچتا ہے، اُسے پوچھنے والا کوئی نہیں۔ وہ اپنے فرائض میں غیر سنجیدہ رویہ کا مرتکب ہوتا ہے، اجلاس کی حالت یہ ہوتی ہے کہ کورم ٹوٹا رہتا ہے، اگر کچھ لوگ آبھی جائیں تو اپنی سرگرمیوں میں مصروف رہتے ہیں، کبھی حکومتی اور اپوزیشن کا ٹکراؤ ہو تو یہ لوگ ایسا منظر نامہ پیش کرتے ہیں، کہ آنکھیں شرم سے جھک جائیں، عام اجلاسوں میں بھی مخالفت برائے مخالفت کے فامولے پر عمل جاری رہتا ہے، کسی فریق نے دوسرے کی اچھی بات بھی قبول نہیں کرنی ہوتی، یہ الگ بات ہے کہ اچھی بات قسمت ہی سے سامنے آتی ہے۔ ہمارے معزز منتخب نمائندے غیر حاضری کے بھی پیسے لیتے ہیں، اسمبلی نہ جاکر بھی ٹی اے ڈی اے وصول کرتے ہیں، وہاں لڑائی بھڑائی کے بھی انہیں پیسے ملتے ہیں۔ کوئی نیب، کوئی عدالت، کوئی دانشور وغیرہ بھی اپنے معزز نمائندوں کو اس فعل کے سرزد ہونے پر کرپٹ قرار نہیں دیتا، کیونکہ اِن لوگوں پر انگلی اٹھے گی تو اِ ن کا استحقاق مجروح ہو جائے گا۔ کیا یہ کرپشن کی ایک شکل نہیں کہ ہمارے یہ کروڑ پتی عوامی نمائندے اسمبلی کے ایک دن کے اجلاس میں کچھ بھی نہ کر کے کروڑوں ڈکار تے ہیں، ان کی قائمہ کمیٹیاں، سب کمیٹیاں، حتیٰ کہ کوئی کمیٹی بھی بن گئی، اخراجات کی نہر سے ایک موگا اُدھر کھول دیا گیا، پھر اجلاس پہ اجلاس ، الاؤنس پہ الاؤنس، مراعات پہ مراعات۔ آئین میں درج یہ کمیٹیاں بھی اِن مستحق نمائندوں کے روز گار کا ذریعہ بنتی ہیں۔ کیا ناجائز منافع خوری اور کرپشن نہیں کہ حکومت صارف سے ایک لیٹر ڈیزل پر 46روپے کے قریب ٹیکس لے اور ایک لیٹر پٹرول پر 35روپے ٹیکس وصول کرے ؟یوں حکومت ایک برس میں صرف پٹرولیم کی مد میں عوام سے 206ارب، 28کروڑ روپے ٹیکس نچوڑ چکی ہے۔ بجلی کی کہانی بھی مختلف نہیں۔ روز مرہ کی دیگر اشیاء ان کے علاوہ ہیں۔ اپنے نمائندوں کو ووٹ کے ذریعے ایوانوں تک پہنچانے والے عوام بھی عجیب نفسیات رکھتے ہیں، وہ اپنے قائدین کے دیوانے ہیں، قائد چاہے بڑا ہو یا چھوٹا، اسے آزادی حاصل ہے۔ عوام اپنے نمائندوں سے سوال نہیں کرتے کہ جناب ہماری نمائندگی کا حق کب ادا ہوگا؟ اسمبلی اجلاسوں سے غیر حاضری کیا مطلب؟ اسمبلی میں کتنا بولے اور کس موضوع پر بولے؟ نہیں بولے تو کیوں؟ اگر نمائندوں کو کسی جوابدہی کا ڈر ہو تو اسمبلیاں خالی نہ ہوں۔اگر حکمرانوں کو احساس ہو تو کورم نہ ٹوٹے۔ اگر یہ لوگ ملک اور عوام سے مخلص ہو ں تو غیر حاضری والے دن ڈیلی الاؤنس اور سفری مراعات قومی خزانے سے وصول نہ کریں۔ کیا کیجئے کہ ہر حکمران یا صاحب اختیار کو دوسروں میں تو خامیاں دکھائی دیتی ہیں، مگر اپنا سب اچھا ہی نظر آتا ہے۔ حکومت ایک طرف سرکاری افسران و اہلکاران پر سیاسی دباؤ کی نفی کرتی ہے ، دوسری طرف کسی نہ کسی وجہ سے تبادلوں کے جھکڑ چلا دیتے ہیں۔ موجودہ حکومت میں تبادلوں کے تین بڑے طوفان برپا ہو چکے ہیں، ہم کم فہم لوگ یہ سمجھنے سے قاصر ہیں، کہ ایک افسر اگر کسی شہر میں اچھا کام نہیں کر رہا تو دوسرے شہر میں جا کر اس میں کون سے صلاحیتیں ابھر آئیں گی، جن کی بنا پر وہاں وہ خوب محنت اور دیانتداری سے کام کرے گا؟ بڑے افسران کے تبادلوں پر بھی کروڑوں خرچ ہوتے ہیں، کیا قومی خزانے کا اِن کارروائیوں پر یوں ضیاع کرپشن کے زمرے میں نہیں آتا؟ کیا حکمرانوں کے جھوٹے وعدے اور دعوے اخلاقی کرپشن کی ذیل میں نہیں آتے؟	Politics Articles	کورم ، کرپشن اور کارروائی!
 میڈیا سٹڈیز کا طالب علم ہونے کے ناطے وہ ٹی وی اینکر اور کالم نگار بننے کا خواب آنکھوں میں سجائے پھرتا ہے۔ چونکہ خواب دیکھنے پر کوئی پابندی نہیں، نہ ہی کوئی خرچہ اس پر اٹھتا ہے، اس لئے یہ کام نہایت ہی آسان ہے۔ مگر اُس کی خوبی یہ ہے کہ وہ جو کچھ بننا چاہتا ہے، وہ اس کی تیاری بھی کرتا ہے۔ حالات پر نظر، تاریخ کا مطالعہ، اس میدان میں کام کرنے والوں سے ملاقاتیں اُس کی عادت کاحصہ بن چکی ہیں۔ اپنے معلومات اکٹھی کرنے ، اپنے علم میں اضافہ کرنے یا اپنے نظریات و جذبات کا اظہار کرنے کے لئے ہر قسم کے لوگوں سے رابطہ رکھتا ہے، یہی وجہ ہے کہ وہ کبھی کبھار میرے پاس بھی آجا تا ہے۔ کچھ سوال کرتا اور کچھ ایشوز پر اپنی رائے دیتا ہے۔ گزشتہ روز میرے پاس آیا تو اُس نے اچھوتا تصور پیش کیا، کہنے لگا کہ اپنے ہاں وزراء اپنی وزارت کے ماہر نہیں ہوتے، مہارت تو رہی ایک طرف خود انہیں وزارت کی باریکیوں کے بارے میں مکمل معلومات نہیں ہوتیں۔ بعض اوقات ایسے لوگوں کو کسی وزارت کا قلمدان سونپ دیا جاتا ہے، جس کی ابجد سے بھی وہ واقف نہیں ہوتا۔ یا پھر اس کا مزاج بالکل برعکس ہوتا ہے۔ میں نے اسے سمجھانے کی کوشش کی کہ وزارتیں متعلقہ حکمران پارٹی کے کامیاب ہونے والے سیاستدانوں کو دی جاتی ہیں، اتحادی پارٹیوں کوبھی ان کا حصہ دینا پڑتا ہے، اس لئے ضروری نہیں کہ ہر وزارت کے لئے اس کی مہارت رکھنے والا ممبر ہی میسر آئے۔ میری وضاحت کو اس نے جزوی طور پر تسلیم کر لیا، مگر ساتھ ہی ایک اتنا سا اعتراض بھی جاری کر دیا کہ اس طریقے سے نظامِ حکومت تو نہیں چلایا جاسکتا ۔ (ایسے میں جو نظام چل رہا ہے وہ سب کے سامنے ہے) ۔اُس نے کہا کہ ایک طرف یہ وزراء اپنے محکمہ کے حقیقی معاملات و مسائل سے واقف نہیں، دوسری طرف تمام وزراء اپنی تمام تر توانائیاں ایسے کاموں پر صرف کر رہے ہیں، جو اُن کی وزارت سے قطعی متعلق نہیں۔ میں اس کے چہرے کو دیکھنے لگا، کہ آخر وہ کونسی سرگرمیاں ہیں جن پر وہ لوگ اپنی توانائیاں لگا رہے ہیں۔ اس نے کہا کہ تمام وزراء نہایت ذمہ داری کے ساتھ سیاسی مخالفین کے خلاف بیان بازی کرتے ہیں، گویا اُن کی نگاہ میں اُن کی وزارت کی سب سے بڑی ڈیوٹی یہی ہے کہ وہ سیاسی مخالفین کو لتاڑیں، اُن کے اعتراضات کے جوابات کے لئے نئی نئی اصطلاحیں تراشیں، اُن کے الٹے سیدھے جوابات دیں۔ میں نے اسے یاد دلایا کہ اس ضمن میں ہر حکومت ’’اطلاعات ونشریات ‘‘کے نام سے ایک وزارت تشکیل دیتی ہے، اور اپنے خیال میں سب سے زیادہ اور بنا سنوار کر باتیں کرنے والے صاحب کو اس منصب پر فائز کیا جاتا ہے۔ موجودہ حکومت کے آغاز میں فواد چوہدری اس کے لئے مناسب جانے گئے تھے ، مگر بعد میں فردوس عاشق اعوان کو یہاں بھیج دیا گیا۔ اُس نے میری بات کاٹ کر موصوفہ پر اعتراض جڑ دیا کہ اُن کو تو بولنے کے لئے بھی کافی طاقت استعمال کرنا پڑتی ہے۔ ظاہر ہے بھائی، اپنی بات دور تک پہنچانے کے لئے زور تولگانا پڑتا ہے۔ حکومت کا موقف بیان کرنے کے لئے ایک وزارت تو ہے، مگر دیگر تمام وزیر کیا کرتے ہیں؟ میرے جواب کا انتظار کئے بغیر ہی اس نے فواد چوہدری کے بیانات کا ذکر کیا، کہ سائنس اور ٹیکنالوجی کے بارے میں تو شاید ہی کبھی کوئی بیان سامنے آیا ہو، مگر مخالفین کے بارے میں دیئے گئے بیانات روزانہ چینلز اور اخبارات کی زینت بنتے ہیں، حتیٰ کہ بہت سے معاملات سوشل میڈیا پر بھی گردش کر رہے ہوتے ہیں۔ سیاسی مخالفین پر ہی کیا موقوف مذہبی طبقات پر بھی چوہدری صاحب کی نظر کرم اکثر لگی رہتی ہے۔ رویت ہلال کمیٹی کے بعد اب اسلامی نظریاتی کونسل کو غیر ضروری قرار دے دیا گیا ہے۔ اسی طرح شیخ رشید، مراد سعید، شفقت محمود اور دیگر کئی وزراء اپنی وزارتوں سے ہٹ کر ہی بیانات دیتے ہیں۔ اُس نے ماضی کے ورق پلٹتے ہوئے گزشتہ حکومتوں کے اہم وزراء کا ذکر بھی کیا، کہ دانیال عزیز، طلال چوہدری، پرویز رشید، خواجہ آصف اور احسن اقبال سمیت کتنے وزیر تھے جو اپنی وزارتوں کو پسِ پشت ڈال کر صرف اپنے قائد کی حمایت اور مخالفین کے اعتراضات کے دلچسپ پیرائے میں جوابات دینے کے علاوہ کچھ نہ کرتے تھے۔ ہر دور میں یہ کلچر چلتا آیا ہے اور نئے پاکستان کے زمانے میں بھی جاری و ساری ہے۔ میں نے اُسے بتایا کہ اپنی حکومت کے لئے ڈھال اور مخالف کے لئے تلوار بننا وزراء کی مجبوری ہے، مگر وہ اپنی بات پر مُصّر تھا کہ لگتا ہے کہ ہر دور کے حکمرانوں کے پسندیدہ وزیر وہی ہوتے ہیں جو مخالفین کے لئے سخت یا دلچسپ بیانات دیتے ہیں، ایسا کوئی موقع جانے نہیں دیتے ، کابینہ کے اجلاس میں یا پھر نجی محفل میں ایسے لوگوں کو شاباش ضرور ملتی ہوگی، عین ممکن ہے کہ آپس میں مل کر سب ہنستے بھی ہوں کہ جو کیا بہت اچھا کیا اور حکومت مخالفین کو ناکوں چنے چبوائے۔ اگر کہیں ضرورت ہو تویہ مخالف کو تھپڑ وغیرہ مارنے سے بھی دریغ نہیں کرتے، ایسا کرنے پر کسی حکومتی عہدیدار کی کبھی معذرت منظر عام پر نہیں آئی۔ہمارا یہ نوجوان شاید درست ہی کہتا ہے کہ وزراء کی کارکردگی کااُن کی محکمانہ کارگزاری سے کوئی تعلق نہیں، اُن کی ’’غیر نصابی ‘‘سرگرمیاں ہی ان کی کارکردگی ہے۔	Politics Articles	وزراء کی کارکردگی۔۔؟
امریکامیں شائع ہونے والی کتاب’’اے وارننگ‘‘میں انکشاف کیاگیاہے کہ ایک سال قبل ٹرمپ انتظامیہ کے افسران نے اجتماعی طوپرمستعفی ہونے کافیصلہ کیاتھامگراس فیصلے پرعمل کرنے سے انہوں نے اس لیے گریزکیاکہ ایسی صورت میں ملک کو درپیش مسائل کی شدت میں بھی اضافہ ہوجاتا۔ مصنف نے یہ بتایاکہ ٹرمپ کسی بھی اعتبارسے اس منصب کے اہل نہیں۔وہ انتہائی سفاک مزاج کے ہیں اورقوم کیلئےخطرے کی حیثیت رکھتے ہیں۔ ٹرمپ کے مزاج کے بارے میں بتایاکہ اُن کے دورمیں یکے بعد دیگرکئی بحران اِس طرح آئے ہیں جیسے کسی بچے کوایئرٹریفک کنٹرول کے سوئچ بورڈپربٹھا دیاجائے اوروہ سوچے سمجھے بغیربٹن دباکرطیاروں کواِدھرسے اُدھرروانہ کرتارہے اورکسی بھی طیارے کومنزل تک نہ پہنچنے دے۔ یہ ٹرمپ کے مزاج میں پائی جانے والی اخلاقی اقداراورذہنی قوتوں کے جائزے اورتجزیے کے حوالے سے بہت اہم ہے۔مصنف کادعویٰ ہے کہ وائٹ ہاؤس کے بہت سے موجودہ اورسابق مردوخواتین ملازمین نے بھی اس کتاب کوزیادہ وقیع بنانے کیلئےاپنے مشاہدات اورتجربات بیان کیے ہیں۔259صفحات کی اس کتاب میں کسی بھی واقعہ کومتعلقہ جزئیات کے ساتھ پیش کرنے سے گریزکیاگیاہے۔ ایسا کرنے کاواحدمقصد بظاہریہ ہے کہ مصنف کو گمنام مصدشناخت کوطشت ازبام ہونے سے روکاجاسکے۔یہ بات بہت عجیب لگتی ہے کہ ٹرمپ کے مواخذے کاعمل شروع کرنے کیلئےکانگریس نے ٹرمپ انتظامیہ کے بہت سےملازمین کوگواہی کیلئےطلب کیاہے اورگواہی دینے سے گریز بھی نہیں کیاجارہا۔ساری بحث اِسی نکتے پر مرکوز ہے کہ ایوان صدر اور صدرکامنصب دونوں ہمارے ملک کی جھلک پیش کریں،کسی اورچیزکی نہیں۔ہوسکتاہے کچھ لوگ میری سوچ کوبزدلی قراردیں اورمیں اس بات کیلئےبھی تیارہوں کہ ضرورت پڑنے پرمجھ سے ٹرمپ کے بارے میں رائے یاگواہی لی جائے‘‘۔ وائٹ ہاؤس کی پریس سیکریٹری اسٹیفنی گریشم نےاپنی ای میل میں اس کتاب کوبے بنیادواقعات کاپلندااورمصنف کوبزدل قراردیا ہے اس نے اپنانام ظاہر اس لیے نہیں کیاکہ پوری کتاب میں جھوٹ کے سواکچھ بھی نہیں۔سچ لکھنے والے سامنے آکر حقائق کاسامنا کرتے ہیں تاکہ جوکچھ بھی وہ لکھیں اس میں سچائی دکھائی دے۔اس کتاب کے مصنف نےانتہائی بنیادی حصے ہی کوبیچ سے نکال دیاہے۔جوتجزیہ کاراورمصنفین اس کتاب پرقلم اٹھائیں اُن میں اتنی پیشہ ورانہ دیانت توہونی ہی چاہیے کہ کھل کربیان کریں کہ یہ کتاب جھوٹ، صرف جھوٹ ہے‘‘۔امریکی محکمہ انصاف نے ہیچیٹ اورمصنف کے ایجنٹس جیولین کے میٹ لیٹمراورکیتھ اربان کو خبردارکیاتھاکہ ہوسکتاہے گمنام مصنف،نان ڈزکلوزرایگریمنٹ کی خلاف ورزی کر رہا ہو۔ 5ستمبر2018ءکونیویارک ٹائمزمیں مصنف نے’’میں ٹرمپ انظامیہ کے اندرمزاحمت ہوں‘‘کے زیرعنوان اپنے مضمون میں لکھا تھاکہ چندسینئر افسران ملک کوٹرمپ کی غیرذمہ دارانہ سوچ اوربے عقلی پرمبنی اقدامات کے شدیدمنفی اثرات سے بچانے کی بھرپورکوشش کررہے ہیں۔تب ٹرمپ نے اس مضمون کے مندرجات کوبغاوت سے تعبیرکیاتھا۔ مصنف نے نیویارک ٹائمزکے مضمون کے حوالے سے اپنی سوچ میں پائی جانے والی غلطی کااعتراف کیاہے’’ٹرمپ انتظامیہ میں اندرونی سطح پرمزاحمت کے حوالے سے میرااندازہ بالکل غلط تھا۔غیرمنتخب افسران اورکابینہ کے ارکان کسی بھی حالت میں ٹرمپ کودرست راہ پرگامزن کرنے کی تحریک دے سکتے تھے نہ اُن میں ایساکرنے کی لگن ہی تھی۔ٹرمپ جوکچھ ہیں وہی ہیں، کچھ اورنہیں ہوسکتے‘‘۔ کتاب کے مندرجات کے مطابق بہت سے اعلیٰ افسران صبح اٹھتے تھے توانہیں شدید بدحواسی کاسامناہوتاتھا۔یہ بدحواسی ان احمقانہ اعلانات کے نتیجے میں پیداہوتی تھی،جوٹرمپ نے ٹوئٹرپرکیے ہوتے تھے!یہ منظرایساہوتاتھاجیسے آپ کسی نرسنگ ہوم میں اپنے بوڑھے انکل کی عیادت کوجائیں اوروہاں آپ دیکھیں کہ انکل کی پینٹ اتری ہوئی ہے اوروہ کیفے ٹیریاکے کھانے کی شکایت کرنے کے نام پرغل غپاڑہ کررہے ہوں اورنرسنگ اٹینڈنٹس ان پرقابو پانے کی کوشش کررہے ہوں!یہ دیکھ کرآپ حیران ہوں گے، سوچتے ہی رہ جائیں گے اورگھبراہٹ کاشکاربھی ہوں گے,ہاں،ایک فرق ہے۔آپ کے انکل شایدیہ سب کچھ روزانہ نہ کریں،ان کے کہے ہوئے الفاظ پوری قوم بلکہ دنیاکوسنائی نہ دیں اوراُنہیں پینٹ پہن کرامریکی صدرکی کرسی پرنہ بیٹھناہو!‘‘ کتاب کے مندرجات کے مطابق ٹرمپ کواپنے ساتھ کام کرنے والوں اوردوسرے بہت سے لوگوں کے بارے میں انتہائی اہانت آمیز اندازسے رائے دینے کاشوق ہے۔کوئی بھی عورت کیسی دکھائی دیتی ہے اورکس طرح کی کارکردگی کامظاہرہ کرتی ہے یہ سب کچھ بیان کرنے میں انہیں ذرابھی ہچکچاہٹ محسوس نہیں ہوتی۔ وہ غیر معمولی پروفیشنل ازم کی حامل خواتین کو سویٹی یاہنی کہنے میں ذرابھی قباحت محسوس نہیں کرتے۔خواتین کے میک اپ، لباس ،جسمانی ساخت،وزن اورچلنے کے اندازکے بارے میں کچھ بھی کہنااُن کیلئےذرابھی مشکل نہیں۔کسی بھی ادارے میں اورکسی بھی سطح پرباس کوزیب نہیں دیتا کہ خالص’’ورکنگ کنڈیشنز‘‘میں اس طرح کی زبان استعمال کرے۔ایک میٹنگ کے دوران انہوں نے میکسیکوسے سرحدعبور کرکے امریکامیں داخل ہونے والوں کی شکایت کرنے کیلئےہسپینک لہجے کی نقّالی بھی کی۔اس میٹنگ میں ٹرمپ نے کہا ’’میکسیکوسے آنے والی عورتیں عام طورپربہت سے بچوں کے ساتھ ہوتی ہیں۔یہ ہمارے لیے کسی کام کی نہیں ہوتیں۔اگریہ اپنے شوہرکے ساتھ آئیں توپھربھی اتناتوممکن ہے کہ ہم انہیں بھٹے کے کھیتوں میں کام پرلگادیں‘‘۔ مصنف کے مطابق ٹرمپ میں کسی بھی بڑے بحران سے ملک کونکالنے کی صلاحیت نہیں۔وہ انٹیلی جنس اورقومی سلامتی سے متعلق اجلاسوں کے ماحول کوبھی سنجیدگی سے نہیں لیتے اوراس بات کوبھی درست نہیں مانتے کہ دنیابھرمیں یہ تاثرپایا جاتاہے کہ وہ اپنے اطراف خوشامدی لوگوں کودیکھناپسند کرتے ہیں ۔ وہ اپنے بارے میں پائے جانے والے اس مضبوط تاثرکو بھی غلط قرار دیتے ہیں کہ وہ بہت تیزی سے دوسروں کی باتوں میں آجاتے ہیں اوریہ کہ کوئی بھی اُن کے کان بھرکررائے تبدیل کرسکتاہے۔ کتاب کے مندرجات کے مطابق2018ء میں واشنگٹن پوسٹ کے کالم نگارخاشقجی کے قتل کے بعدٹرمپ نے اپنے مشیروں کو بلایا اورکہاکہ اس معاملے میں سعودی ولی عہدمحمدبن سلمان کے سامنے کھڑاہوناحماقت ہی کہلائے گاکیونکہ بحران نے زور پکڑاتو عالمی منڈی میں خام تیل کابھاؤ150ڈالرفی بیرل سے بھی بلندہوجائے گااوراگرایساہواتوعالمی معیشت کاحلیہ بگڑ جائے گا۔اس کتاب میں چندایسے دعوے بھی کیے گئے ہیں جن کے حوالے سے ثبوت یا شواہدفراہم کرنے کی زحمت گوارا نہیں کی گئی مثلاً یہ کہ ایک مرحلے پرپوری کابینہ اس بات کیلئےتیارتھی کہ آئین کے آرٹیکل25کاہارالے کرصدرکو عہدے سے ہٹادے اوریہ کہ اس معاملے میں نائب صدرکی طرف سے بھی بھرپورمعاونت کی امیدتھی۔نائب صدرپینس نے اس دعوے کوبے بنیاد قراردیتے ہوئے کہاہے’’یہ سب کچھ انتہائی بے بنیادہے کیونکہ نائب صدرکی حیثیت سے میں نے کبھی آئین کے آرٹیکل25کے بارے میں نہیں سُنااور میں بھلاکیوں صدرکواُن کے منصب سے ہٹانے کے بارے میں کچھ سوچوں گایاکروں گا؟‘‘ کتاب میں ایک بنیادی خیال جگہ جگہ ملتاہے۔وہ بنیادی خیال یہ ہے کہ ٹرمپ قانون کااحترام نہیں کرتے اوراپنی مرضی ہی کوقانون قراردینے پربضد رہتے ہیں۔اس حوالے سے مصنف نے لکھاہے کہ ٹرمپ کومعافی دینے کابہت شوق ہے۔وہ اس شوق کواس طور پوراکرتے ہیں گویاانہیں کسی بھی حد تک جانے کالائسنس دے دیاگیاہے۔مصنف نے اس حوالے سے ان فیڈرل کورٹس کاحوالہ دیا ہے،جنہوں نے ان کی وضع کی ہوئی پالیسیوں کے خلاف فیصلے دینے کی جرأت کی ہے۔2017ءمیں سفر پرپابندی بھی اسی سلسلے کی ایک کڑی تھی۔ مصنف کادعویٰ ہے کہ ایک مرحلے پرٹرمپ نے وائٹ ہاؤس کے وکلاسے کہا تھاکہ وہ فیڈرل کورٹس کی تعداد کم کرنے کے حوالے سے قانون کامسوّدہ تیارکرکے کانگریس کوبھیجیں۔ٹرمپ نے اجلاس کے دوران کہاکہ کیاہم ججوں سے نجات پاسکتے ہیں؟پھرکہاکہ ججوں سے تونجات حاصل کرنی ہی پڑے گی۔ مصنف کادعویٰ ہے کہ ٹرمپ کوبغاوت سے بھی بہت ڈرلگتاہے۔وہ اس بات کوبھی پسندنہیں کرتے کہ اجلاس کے دوران کوئی نوٹس لے۔ایک بار اجلاس میں ان کاایک معاون نوٹ بک میں کچھ لکھ رہاتھا۔یہ دیکھ کرٹرمپ آگ بگولاہوگئے اورپوچھاکہ کیا تم نوٹس لے رہے ہو۔اس پرمعاون نے گھبراکرنوٹ بک بندکردی۔ مصنف کایہ بھی دعویٰ ہے کہ ٹرمپ کسی بھی اعتبارسے صدرکے منصب پرفائزکیے جانے کے اہل نہیں کیونکہ وہ سوچنے اور سمجھنے کی موزوں صلاحیت سے بہرہ مندنہیں۔ذہنی یاعقلی طورپراس منصب کے اہل ہیں یانہیں یہ فیصلہ تومیں نہیں سنا سکتا مگرہاں یہ ضروربتاسکتاہوں کہ اُن کی موجودگی میں لوگ لمحہ لمحہ الجھن محسوس کرتے ہیں۔وہ بولتے بولتے رک جاتے ہیں، الجھ جاتے ہیں،کچھ کاکچھ کہہ جاتے ہیں،تیزی سے بھڑک اٹھتے ہیں اورمعلومات کوباہم مربوط کرنے یاسمجھنے میں غیرمعمولی الجھن یاپیچیدگی محسوس کرتے ہیں اوریہ سب کچھ کبھی کبھی نہیں ہوتابلکہ باقاعدگی سے ہوتاہے۔ جو لوگ اس سے ہٹ کرکچھ بیان کرتے ہیں وہ اپنے آپ سے جھوٹ بولتے ہیں یاپھرقوم سے‘‘۔	Politics Articles	اے وارننگ
وزیر اعظم آزاد کشمیر راجہ فاروق حیدر خان کی طرف سے آزاد کشمیر کی سیاسی ،مذہبی جماعتوں کی طلب کردہ کانفرنس کے اعلامیہ میں ہندوستان کی طرف سے لائین آف کنٹرول کی خلاف ورزیوں اور آزاد کشمیر کے شہریوں کو نشانہ بنائے جانے کی مذمت کی گئی اور کہا گیا کہ ساری قیادت کی جانب سے وزیراعظم پاکستان کو تجاویز بند لفافے میں ارسال کی جائیں گی اور پاکستان کی تمام سیاسی جماعتوں کے سربراہان کی آ ل پارٹیز کانفرنس منعقد کی جائے گی۔ ریاست جموں و کشمیر کی تمام اکائیوں آزاد کشمیر، گلگت بلتستان ، لداخ، اور مقبوضہ جموں و کشمیر کے عوام اور سیاسی جماعتوں کے درمیان موثر رابطہ اور ریاست جموں و کشمیر کی سا لمیت ، وحدت اور تشخص پر کوئی سمجھوتہ نہ کئے جانے سے اتفاق کیا گیا۔ اعلامیہ میں یہ مطالبہ کیا گیا کہ آزاد حکومت کو تحریک آزادی کشمیر کے لئے موثر کردار ادا کرنے کے لئے زیادہ بااختیار بنایا جائے، آزاد کشمیر حکومت اور آل پارٹیز حریت کانفرس کا ایک مشترکہ پلیٹ فارم تشکیل دیا جانا چاہیے جو کشمیر کے مسئلہ کو عالمی سطح پر اجاگر کرے اور پالیسی ساز ادارے کے طورپر کام کرے۔اعلامیہ میںیہ بھی کہا گیا کہ حق خودارادیت کی جہدوجہد جاری رکھی جائے گی اور مقبوضہ جموں وکشمیر کے حریت پسند عوام کے ساتھ ہر طرح کا تعاون کیا جائے گا۔ مقبوضہ جموں و کشمیر میں ہندوستان کی طرف سے مسلسل انسانی حقوق کی خلاف ورزیوں ، آبادی کے تناسب ، مقبوضہ جموں وکشمیر کی حیثیت کو بدلنے اور ظلم و بربریت کی مذمت اور مقبوضہ جموں و کشمیر کے عوام کی جہدوجہد آزادی میں قربانیوں اور نظر بند حریت قیادت کو خراج تحسین پیش کیا گیا۔ مقبوضہ کشمیر میں قید حریت رہنمائوں کی زندگیوں کو درپیش خطرے کا اظہار کرتے ہوئے کہا گیا کہ اقوام متحدہ کے تحقیقاتی کمیشن اور دیگر انسانی حقوق کے اداروں کو مقبوضہ کشمیر میں انسانی حقوق کی پامالیوں کا جائزہ لینے کی اجازت دی جائے اورحریت رہنمائوں کو '' انٹر نیشنل پر ٹیکٹڈ پرسنیلیٹیز'' قرار د یا جائے۔ اجلاس میںآزاد کشمیر کے صدر مسعود خان،سابق صدور سردار محمد انور خان اور سردار یعقوب خان، سپیکر اسمبلی شاہ غلام قادر ، لیڈر آف دی اپوزیشن چوہدری محمد یاسین ، صدر مسلم کانفرنس مرزا شفیق جرال ، امیر جماعت اسلامی ڈاکٹر خالد محمود، پیپلز پارٹی کے رہنما محمد مطلوب انقلابی، جموں وکشمیر پیپلز پارٹی کے حسن ابراہیم ، تحریک انصاف کے خواجہ فاروق احمد ، امیر جمعیت علمااسلام جموں وکشمیر مولانا سعید یوسف ، صدر جمعیت اہلحدیث دانیال شہاب ،کنوینئر حریت کانفرنس گیلانی سید عبداللہ گیلانی، کنونئیرحریت کانفرنس میرواعظ سید فیض نقشبندی ،اسینئر رہنما حریت کانفرنس غلام محمد صفی ، مولانا امتیاز صدیقی ، چیئرمین پاسبان حریت عزیر غزالی ، پی این پی کے راجہ ذوالفقار،راجہ ذوالقرنین ، سفیر عارف کمال ودیگر نے شرکت کی ۔ وزیر اعظم آزاد کشمیر راجہ فاروق حیدر نے اجلاس سے خطاب میںکہا کہ 5اگست کے بعد سیاسی جماعتوں کی یہ چوتھی کانفرنس منعقد کی گئی ہے ، تحریک آزادی کشمیر کے لیے بطور کارکن ساری سیاسی قیادت کے پیچھے چلنے کو تیار ہوں ،سب سے مشاورت کے بعد متفقہ لائحہ عمل تشکیل دینگے ،مقبوضہ کشمیر کی صورتحال کے پیش نظر ہمیں اپنی جدوجہد تیز کرنے کی ضرورت ہے،مقبوضہ کشمیر کے محکوم و محصور عوام سے لاتعلق نہیں رہ سکتے،کشمیریوں نے آزادی کے لیے بے پناہ قربانیاں دیں ،حریت قیادت نے جو مصائب و مشکلات برداشت کیں اس کا تصور بھی محال ہے،ہندوستان دنیا کی آنکھوں میں دھول جھونکنے کی ناکام کوشش کررہا ہے،حکومت ،ہر سیاسی جماعت ،سول سوسائیٹی اور بحثیت شہری ہماری ذمہ داری بنتی ہے کہ اس نازک مرحلے میں اپنا کردار ادا کریں ۔ حال ہی میںآزاد کشمیر کی ایک سیاسی پارٹی سے الگ ہو کر قائم ہونے والی نئی پارٹی کی طرف سے کہا گیا ہے کہ آزاد کشمیر حکومت کی طرف سے سیاسی جماعتوں کے مشاورتی اجلاسوں میں ان کی پارٹی کو بھی مدعو کیا جانا چاہئے۔آزاد کشمیر الیکشن کمیشن کے مطابق اس وقت آزاد کشمیر میں سیاسی جماعتوں کی تعداد44ہے۔جن میں چند ایک کو چھوڑ کر اکثریت غیر معروف جماعتوں کی ہے۔ان میں مذہبی اور فرقہ وارانہ سیاسی جماعتیں بھی شامل ہیں۔ نمایاں سیاسی جماعتوں میں حکمران پاکستان مسلم لیگ (ن) پیپلز پارٹی، پاکستان تحریک انصاف ،مسلم کانفرنس، جماعت اسلامی ، جموں و کشمیر پیپلز پارٹی ،لبریشن لیگ،لبریشن فرنٹ اور دیگر چند ایک شامل ہیں۔اسمبلی میں شامل چار ،پانچ سیاسی جماعتوں اور الیکشن کمیشن میں رجسٹرڈ44سیاسی جماعتوں کے علاوہ میں متعدد دیگر سیاسی تنظیموں کے نام بھی کبھی کبھار سننے میں آتے ہیں۔آزاد کشمیر کی ان سیاسی جماعتوں میں کئی دلچسپ نام ہیں جن میں عام آدمی پارٹی اور میری اپنی پارٹی کے نام بھی شامل ہیں۔چند جماعتیں معمولی تبدیلی کے ساتھ ایک ہی نام سے بھی قائم ہیں۔اکثر سیاسی جماعتیں غیر معروف اور غیر موثر اور صرف کا غذات میں ہی ان کا وجود نظر آتا ہے۔وہ سیاسی جماعت ہونے کے تقاضوں سے یکسر محروم ہیں۔ 	Politics Articles	وزیر اعظم آزاد کشمیر کی چوتھی کل جماعتی کشمیرکانفرنس
Ehtasham Amir “India’s military policy has drastically changed under the leadership of General BipinRawat, Narendra Modi and his national security adviser AjitDoval”, this is how observes Vivashwan Singh, an Indian political activist. His anguish over the politicization of ‘apolitical’ Indian army is visible.India’s DailyO.com news portal, headlined on February 2018“the fall from grace has been unabated for Indian army.” Indian Army has always prided on its secular and apolitical character under wide variety of political masters. But that was when its chiefs did not succumb to plum posts and perks and did not sacrifice their soldiers in pursuits of political agenda of the government. Now no more those larger than life leaders. “Army Chief BipinRawat speaking against CAAProtests is wholly against constitutional democracy. If Army Chief is allowed to speak on Political issues today, it also permits him to attempt an Army takeover tomorrow!!" - tweeted BrijeshKalappa, a spokesperson of the Congress, as reported in Indian NDTV. Indian political leaders of all hues and shades have expressed their displeasure over gradual politicization of their armed forces under BJP rule.The Hindu, normally a staunch pro establishment newspaper, had to remind General Bipin in an unusually harsh editorial that Army men had no business to comment on political issues “The Army Chief’s remarks could have been discounted as an unfortunate slip of the tongue or a one-off instance, if it were not for the frequency with which he weighed in on matters he ought to have been extremely circumspect about, in public at least”. The frequency of making vividly political comments, in favour of ruling party and their political philosophy has not been appreciated by political class of India, except of course the ruling BJP and their ideological base,RSS. But the lure of perks and elevation to higher position in defencehierarchy has been so irresistible that GenRawat decided to brush aside the decades long military tradition of staying apolitical. To be honest, political masters have not been disappointing either and have granted Indian military what no other political party could dare to do: partial removal of civilian control over military affairs. Creation of Chief of Defence Staff was a long-held desire of the Indian armed forces to improve tri service coordination and to be counted in decision making process. BJP not only acceded to the demand but also placed newly created CDS directly under defence minister, bypassing usual chain of command of military men reportingto ministers through a civilian secretary to the government. This brings CDS at par with civilian bureaucrats of defence ministry and allows defence forces direct access to the ears of political masters, a dream come true for Indian military. Thisdevelopment, when seen in the context of current geopolitical situation of South Asia, only creates fears of an increased escalation. BJP tried every trick up its sleeve to come back to power in 2019 polls. It even took South Asia to the brink of a war when Modi ordered IAF jets to strike on an alleged terrorist camps at Balakot, Pakistan.  day Pakistan retaliated and struck Indian military targets, destroying an Indian fighter jet and captured its pilot. This all high suspense drama was played barely 6 weeks before national polls in India. As expected, Modi was able to sell the Balakot strike to masses, projecting a strong man image and got sweeping majority to run India for another term. But that’s perfectly fine in politics and itis done the world over. What’s so special when Modi does it? The secret recipe of Modi and his coterie is to stoke tensions on Pakistan-India border wheneverin trouble domestically. Timings of most cross-border tensions between India and Pakistan during 2019(coinciding with state or federal elections) offer a lot to misgivingof misuse of professional armed forces of India in furthering political agenda of BJP.Indian Balakot strike and claims made by Indian defenceforce (shooting down a Pakistani Fighter jet) in its wakelacked credible evidence and were never accepted by international community. IAF has admitted of a helicopter fratricide on the day of Pakistani strike. How do you hide operational and tactical failures of this magnitude? Stoke further tensions along borders. GenRawat appeared to have played in the hands of political masters for his personal gains. He has been elevated to CDS position as reward for his services to BJP. This has set the expected performance standards from armed forces’leaders in no ambiguous terms; service chiefs can expect a transactional relationship with political masters. Appointment of a former Indian army chief, General V K Singh as minister for road transport and highways by BJP wasfirst clear signal to armed forces chiefs. GenRawat did not miss the message and complied to receive a life time glory. Temptation would be hard to resist for new incumbent GenManoj, who in his first interview after assuming command, further compounded the prevailing tensions by saying “we reserve the right to pre-emptively strike at sources of terror". The Army Chief said India had "multiple options across (the) spectrum of conflict... to respond to any act of terror sponsored or abetted by Pakistan". No wonder Gen Manoj wants to imitate his predecessors in stoking fires of tensions and gain equal if not bigger reward at the end of his term. But this playing with fire can cost dearly to the peace of South Asia and world in general. BJP wants to divert attention from a miserable economic performance and accusations of rampant politically motivated corruptions in public finances. The Indian occupied Kashmir is simmering and Citizenship Amendment act (CAB) is also a thorn in the back. Pakistan bashing appears to be the last resort of BJP and its new political ally, Indian Army. 	Politics Articles	CDSRawat: Sycophancy Pays
 ایک تقریب کے شرکاء کو مخاطب کرتے ہوئے وزیر اعظم عمران خان نے فرمایاکہ سکون کی زندگی قبر میں ہوتی ہے۔یہ سچ ہے کہ دنیاوی زندگی آزمائش اورچیلنجزپرمبنی ہے پھربھی خوبصورت زندگی کوسکون سے خالی قرارنہیں دیاجاسکتا،بقول وزیراعظم عمران خان جو سکون کی زندگی ہے وہ صرف قبر میں ہی ہوتی ہے انتہائی عجیب اورناقابل یقین منطق ہے ۔بطورمسلمان ہم سمجھتے ہیں کہ دنیاوی زندگی میں کی جانے والی جدوجہدصرف دنیاوی زندگی کوخوبصورت اورپرسکون بنانے کیلئے نہیں بلکہ قبرکی زندگی جسے برزخی زندگی بھی کہاجاتاہے اورآخروی زندگی یعنی قبروں سے اٹھائے جانے کے بعدوالی زندگی میں بھی آسانیاں پیداکرنے کیلئے کی جاتی ہے ۔یہ کیسے ممکن ہوسکتاہے کہ دنیاوی زندگی میں احکام الٰہی سے روح گردانی کی جائے ،خلق اﷲ کی حق تلفی کی جائے،سودی نظام کی حمایت کی جائے،ظلم وناانصافی کی تمام حدیں عبورکی جائیں اورپھرقبرمیں پرسکون زندگی کی خواہش بھی کی جائے؟وزیراعظم شائد بھول گئے ہوں گے کہ قبریاآخرت میں ایسی حکومت اور عدلیہ نہیں ہوگی جومجرمان کوسزادینے کی بجائے اُن کے ساتھ سیٹلمنٹ کرلیتی ہے۔ہمارے محترم وزیراعظم کیوں بھول جاتے ہیں کہ22کروڑ لوگوں کی تعلیم وتربیت،عقل وشعورایک جیساہے نہ صبروشکرکی توفیق برابراورنہ ہی سب کی امیدیں اس قدرطاقتورہوتی ہیں کہ حالات سے لڑجائیں،بہت سارے لوگ حالات سے تنگ آکرخودکشی کاسوچ رہے ہوتے ہیں ایسے میں وزیراعظم عمران خان کایہ کہناکہ سکون کی زندگی صرف قبر میں ہی ہوتی ہے قیامت خیزمعلوم ہوتاہے۔اہل علم وشعوراچھی طرح سمجھتے ہیں کہ جب لوگ ناامیدہونے لگتے ہیں تواُن میں سے کمزورارادے والے منشیات کی لت میں مبتلاہوجاتے ہیں یادیگرجرائم پیشہ عناصریہاں تک کہ دہشتگردوں کاآسان شکاربن کرامن کیلئے خطرہ بن جاتے ہیں۔محترم وزیراعظم نجانے کیوں انتظامی امورپربات کرنے کی بجائے زیادہ وقت تبلیغ کرتے نظرآتے ہیں۔اہل صبروشکرجانتے ہیں کہ اُمیدیں اپنے حقیقی حاکم خالق،مالک اوررازق سے لگانی ہیں دنیا فانی کے کسی ناقص حاکم انسان سے نہیں۔یہ بھی بہت بڑی حقیقت ہے کہ غربت انسان کوگمراہ کردیتی ہے لہٰذامشکل ترین دورمیں زندگی کیلئے جدجہدکرتے لوگوں میں مایوسی پھیلانے والے عمل یاگفتگوسے گریزکیاجائے توبہترہوگا۔قبر میں سکون کی زندگی میسرآئے گی یاعذاب ملے گااس کافیصلہ کرناہمارے اختیارمیں نہیں۔یہ فیصلہ تواعمال کے مطابق عادل حقیقی اﷲ رب العزت فرمائے گا۔ہمیں اپنی ہستی اوراوقات کے مطابق بات کرنی چاہئے۔اہل علم کے مطابق انسان کی زندگی کی تین اقسام ہیں ۔نمبر1 دنیاوی زندگی جو کہ موت سے ختم ہو جاتی ہے2برزخی زندگی جو موت کے بعد قیامت تک ہے3آخروی زندگی جو کہ لوگوں کے قبروں سے نکلنے کے بعد جنت کی طرف جانا اﷲ تعالی سے ہم اس کا فضل مانگتے ہیں یا پھر آگ کی طرف جانا اس سے اﷲ تعالی اپنی پناہ میں رکھے۔سوال یہ ہے کہ مرنے کے بعد جب گھروالے قبرمیں اتارکرچلے جاتے ہیں اور فرشتے انسان سے قبر میں سوال وجواب سے فارغ ہو جاتے ہیں تب نیک وپرہیزگار اور گناہ گار قبر میں قیامت تک ایک جیسی پرسکون زندگی گزاریں گے یاپھربرابرعذاب میں مبتلارہیں گے؟برزخی زندگی جو کہ انسان کی موت کے بعد سے لے کر دوبارہ اٹھنے تک ہے ۔اہل علم ودانش کاکہناہے کہ برزخی زندگی بھی دنیاوی زندگی کی طرح یا تو نعمتوں والی ہو گی یا پھر سختی وعذاب والی۔ قبرنیک وپرہیزگاروں جن پراﷲ،رسول کی مہربانی ہوگی جنت کے باغات میں سے ایک باغ ہوگی اورگناہگاروں جواﷲ کے فضل اوررسول اﷲ ﷺکی شفاعت سے محروم رہ گئے اُن کیلئے قبر آگ کے گڑہوں میں سے ایک گڑھا ہو گی۔جس کی ایک مثال یوں ہوسکتی ہے کہ ایک انسان کہتاہے کہ میں نے جان اﷲ کو دینی ہے،عدالت میں فوٹیج ،تمام ثبوت پیش کریں گے،اے این ایف کسی کو سیاسی انتقام کا نشانہ نہیں بناتا۔فلاں کو منشیات کے ساتھ رنگے ہاتھوں پکڑااورپھرفلاں کہتاہے کہاہے کہ اﷲ کوحاضروناظرسمجھ کر، قرآن کوگواہ بناکرکہتاہوں کہ جھوٹ بولوں تومجھ پرخدا کا قہر نازل ہو5بار پنجاب اسمبلی کارکن منتخب ہوااب ایم این اے ہوں۔قرآن پاک کوگواہ بناکرکہتاہوں کہ سیاسی کیریئرمیں کسی منشیات فروش کی سفارش نہیں کی،کبھی کسی منشیات فروش کوسہولت نہیں دی۔جنہوں نے گودام سے 15کلوہیروئن نکال کر مجھے عدالت میں پیش کردیا اُن پرخداکاقہرنازل ہو۔اب ذرہ غورکریں ایک بااختیاروزیراﷲ کوجان دینے کے یقین کے ساتھ الزام عائدکرتاہے تودوسرامتعلقہ انسان اﷲ اورقرآن کوگواہ بناکرکہتاہے کہ جھوٹ بولے تواُس پرقہرنازل ہو۔ایسے حالات میں کوئی انسان یہ فیصلہ کیسے کرسکتاہے کہ کون سچ بول رہاہے اورکون جھوٹ؟کون کہہ سکتاہے کہ قبرمیں دونوں کے حالات ایک جیسے ہوں گے؟ہماری غلطیوں اورگناہوں پربخش دینے کااختیاراﷲ سبحان تعالیٰ کے پاس ہے لہٰذااس امیدکے ساتھ کہ اﷲ تعالیٰ سب پر فضل فرمائے،کرم فرمائے ہم یہ فیصلہ نہیں کرسکتے کہ برزخ میں زندگی کیسی ہو  	Politics Articles	برزخ میں سکون
سیاسی رہنماوں کی کئی قسمیں ہوتی ہیں مثلاً نتیش کمار جیسے دغاباز لیڈر جو ہوا کا رخ دیکھ کر سمت بدل دیتے ہیں یا نریندر مودی جیسے تماشا باز رہنما جو نت نئے بہروپ بدل کر عوام کی آنکھوں میں دھول جھونکتے ہیں۔ ادھو ٹھاکرے کو چالباز لیڈروں کے زمرے میں ڈالا جاسکتا ہے جو موقع کا فائدہ اٹھا نے سے نہیں چوکتے لیکن انہیں امیت شاہ کی مانند جملہ باز لیڈر نہیں کہا جاسکتا جو وعدہ کرکے ڈنکے چوٹ پر مکر جاتے ہیں ۔ یہی وجہ ہے کہ ادھو ٹھاکرے کے بیانات کوامیت شاہ اور نریندر مودی کی طرح نظر انداز نہیں کیا جا سکتا ۔ آج کل ادھو ٹھاکرے کی جانب چونکہ بی جے پی کی خاص نظر عنایت ہے اس لیےان کے ہر اعلان کو خوردبین سے دیکھا جاتا ہے اور اس میں سے کیڑے نکال کر ذرائع ابلاغ کی خدمت میں پیش کردیا جاتاہے تاکہ وہ انہیں نمک مرچ لگا کر عوام کے گوش گزار ہی نہیں بلکہ نظر نوازکرسکے۔ سی اے اے اور این آر سی پر ہونے والے احتجاج اور اس پر پولس کارروائی سے متعلق ادھو کے بیانات فی الحال موضوع بحث بنے ہوئے ہیں ۔ جامعہ پر پولس کارروائی پر انہوں نے جلیانوالا باغ کو یاد کیا اور جے این یو میں دہشت گردانہ حملے نے انہیں ممبئی پر ۲۶ نومبر ۲۰۰۸ کو ہونے والے حملے کی یاد دلادی ۔ اس سے بی جے پی والے آگ بگولہ ہوگئے۔ مودی بھکتوں میں اگر چھٹانک بھر عقل ہوتی تو ادھو ٹھاکرے کی بیان کردہ ان تمثیلوں کو سمجھ جاتے۔ انگریزی حکومت کی چاکری کرنے والے سنگھی کیا جانیں کہ جلیانوالہ باغ میں مجاہدین آزادی سیف الدین کچلو اور ستیہ پال کی گرفتاری پر احتجاج کرنے والے نہتے مظاہرین کو کس طرح جنرل ڈائر نے گولیوں سے بھون دیا تھا۔ اس حملے میں جنرل ڈائر کے اشارے پر ہندوستانی فوجی نے اپنے ہی شہریوں کو ظلم کررہی تھی ۔ جامعہ میں حکومت کے ایماء پر پولس وہی کررہی تھی لیکن فرق صرف ہلاکتوں کا تھا ۔ امیت شاہ کی طرح جنرل ڈائر کو بھی اپنی سفاکی کا ذرہ برابر افسوس نہیں تھا لیکن کم ازکم فرنگی سرکار نے اسے وحشی درندے کو سزا کے طور پر ۲ سال قبل سبکدوش کردیا تھا ۔ مودی سرکار سے یہ توقع بھی نہیں ہے ۔ سنگرور کے اودھم سنگھ نامی نوجوان نے جنرل ڈائر کو کیفرِ کردار تک پہنچانے کی قسم کھائی مگر وہ کامیاب نہیں ہوا کیونکہ قتل عام کے ۸ سال بعدجنرل ڈائر کا انتقال ہوگیا ۔ سر مائیکل او ڈائر اس وقت پنجاب کا لیفٹیننٹ گورنر تھا اور اس نے جنرل ڈائر کی فائرنگ کو حق بجانب ٹھہرایا تھا۔ اکیس سال کے بعد ۱۹۴۰؁ میں اودھم سنگھ نےاس گورنر کو گولیوں سے بھون کر قتل عام کا انتقام لے لیا ۔ اس سانحہ کے بعد انگریزی سامراج کی الٹی گنتی شروع ہوگئی ۔ جامعہ کے بعد ایسا ہی کچھ مودی سرکار کے ساتھ بھی ہورہا ہے۔ ممبئی اور جے این یو کے حملے میں اموات کے لحاظ سے بڑا فرق ہے لیکن پھر بھی بھی بڑی مشابہت ہے بلکہ ایک لحاظ سے جے این یو کا حملہ زیادہ سنگین ہے۔ باہر سے آنے والوں کو روکنا آسان ہوتا ہے لیکن خود اپنے ملک کے نوجوان یونیورسٹی کے ہاسٹل پر ہلہّ بول دیں تو ان کو قابو میں کرنا بے حد مشکل ہوجاتا ہے جیسا کہ جے این یو میں ہوا۔ ممبئی حملے کے خلاف حکومت کمر بستہ تھی لیکن اب یہ بات ظاہر ہورہی ہے کہ جے این یو کا حملہ حکومت کے ایماء پر ہوا تھا۔ ایک جگہ حکومت حملے کو روک رہی تھی دوسری جگہ پشت پناہی کررہی تھی ۔ ممبئی میں سرکار مظلومین سے ہمدردی جتارہی تھی جبکہ جے این یو انہیں مفسد قرار دے کر ان پر ایف آئی آر درج ہورہی تھی۔ ممبئی میں پولس عوام کی حفاظت کررہی تھی جبکہ جے این یو وہ حملہ آوروں کے ساتھ دے رہی تھی۔ سابق پولس کمشنر مشرف کی کتاب ’کرکرے کا قاتل کون؟‘ کی روشنی میں ان دونوں واقعات کے اندر ایک خطرناک پہلو مشترک دکھائی دیتا ہے ۔ مشرف کی تحقیق کےمطابق ممبئی حملے کی آڑ میں زعفرانی سازش کے تحت عدل و انصاف کی بیباک علامت ہیمنت کرکرے کو ہمیشہ کے لیے خاموش کردیا گیا ۔ جے این یو میں بھی بھگوا دہشت گردوں نے وہی کوشش کی لیکن اس بار داوں الٹا پڑگیا ۔ اپنی اس احمقانہ حرکت سے ان لوگوں نے ملک کی نوجوان نسل کو اپنا دشمن بنا لیا ہے ۔ بہت ممکن ہے کہ مودی اور امیت شاہ کو اس غلطی کی پہلی سزا دہلی کے ریاستی الیکشن میں ملے اور آخری خمیازہ قومی انتخاب میں بھگتنا پڑے۔جے این یو کو ملنے والی عالمی حمایت کے اندر مودی سرکار کی الٹی گنتی کے آثار صاف دکھائی دینے لگے ہیں ۔ ادھو ٹھاکرے کا یہ بیان جے این یو پر کیا جانے والا کوئی ٹویٹ یعنی شاہ والا ’ جملہ‘ نہیں تھا بلکہ نامہ نگاروں کو نہایت سنجیدگی سے دیا جانے والا جواب تھا۔ اس سے قبل انہوں نے مراٹھی میں اپنا پرانا بیان یاد دلایاکہ نوجوان قوت کی اہمیت کا اعتراف کرکے ان کی بے چینی کو دور کیا جائے۔ ادھو نے اس قوت کے فروغ کی خاطر تعلیم و تربیت اور روزی روزگار مہیا کر کے ان میں تحفظ اور اعتماد پیدا کرنے پر زور دیا۔ طلباء کے دانشگاہوں اور ہاسٹل کے اندر عدم تحفظ کا شکار ہو نے کی مذمت کی ۔ یہ باتیں تو سبھی کہتے ہیں لیکن ادھو ٹھاکرے نے نوجوانوں کے منفرد نظریات و خیالات کے احترام کی بھی بات کی۔ یہ بہت اہم پہلو ہے اس لیے کہ مادی ضروریات پر نفسیاتی اور اخلاقی اقدار کو فوقیت حاصل ہوتی ہے۔ انسان اپنے اطمینان وسکون کی خاطر مادی وسائل کو خرچ بلکہ قربان کردیتا ہے۔ اس لیے اپنے سے مختلف الخیال نوجوانوں کے ساتھ رواداری کے سلوک کو لازم قرار دیا۔ ادھو ٹھاکرے کے موقف کی حمایت کرنا بی جے پی کے لیے ممکن نہیں لیکن اس کے سابق صدر مرلی منوہر جوشی نے وی سی کے خلا ف بیان دے کر اس کی بلا واسطہ تائید کردی ۔ ایک ایسے وقت میں جب کہ وزیراعظم سے لے کر وزیر تعلیم تک ہر کسی نے طلباء کی جانب سے اپنی نظریں پھیر رکھی ہیں بی جے پی مارگ درشک منڈل کے رکن مرلی منوہر جوشی کا بیان حیرت کا ایک خوشگوار جھٹکا ہے ۔ انھوں نے اپنے ٹوئٹ میں لکھا ہے کہ ’’خبروں کے مطابق وزارت برائے فروغ انسانی وسائل نے فیس میں اضافہ کا تنازعہ حل کرنے کی خاطر موثر حل نکالنے کے لیے وائس چانسلر کو طلبا و اساتذہ سے بات چیت کرنے کا بھی مشورہ دیا تھا لیکن حیرت انگیز طور پر وہ سرکاری تجویز کو نافذ کرنے کے بجائے اپنی ضد پر اڑے ہوئے ہیں ۔ ان کا یہ رویہ قابل مذمت ہے اور ایسے وائس چانسلر کو عہدہ پر بنے رہنے کی اجازت نہیں دی جانی چاہیے‘‘۔ فی الحال مودی کی بی جے پی میں جوشی یا اڈوانی کی کوئی حیثیت نہیں ہے۔ مارگ درشک کا مطلب رہنمائی دینے والاکے بجائے راہ تکنے والا ہوگیا ہے اس کے باوجود گمراہ بی جے پی کے چہرے پریہ ٹوئٹ ایک زوردار طمانچہ سے کم نہیں ہے۔ ادھو کی نہ سہی تو کم از کم اپنے سابق صدرکی نصیحت کو بھی مودی جی مان لیں تو اس میں ان کی بھلائی ہے۔	Politics Articles	جے این یو : ادھو ٹھاکرے کے بیانات کی حقیقت اور سیاست
مہنگائی میں دن بدن اضافہ ہو رہا ہے اور جس کے ہاتھوں عوام کی زندگیاں اجیرن بن چکی ہیں ۔ یوں محسوس ہو رہا ہے کہ مہنگائی کا سونامی پھوٹ پڑا ہے اور اس کے اثرات سے عوام بھوک سمیت ذہنی امراض کا شکار بن رہے ہیں۔ وزیراعظم عمران خان کے بیانات تو یہ کہہ رہے ہیں کہ یہ سال معیشت کی بحالی اور عوام کی خوش حالی کا ہے لیکن سال کے ابتدائی دو ہفتے تو کوئی اور نوید ُسنارہے ہیں ، سب جانتے ہیں کہ ان دنوں میں عوام پر پیٹرول بم گرائے جا چکے ہیں اور مہنگی بجلی اور ایل پی جی کی شدید شیلنگ بھی کی جا چکی ہے۔ ہمارے حکمرانوں کے بیانات اور عملی اقدامات میں واضح تضاد نظر آرہا ہے، یہ ساری صورت حال عوام کے لئے نہایت مایوس کُن ہے اور اُن کا اعتماد بتدریج حکمرانوں سے اُٹھتا جا رہا ہے۔ اگر عوام کے منتخب نمائندوں کی بات کی جائے تو اُن کے نزدیک مہنگائی نام کی کوئی چیز سرے سے موجود ہی نہیں ہے ، یہی وجہ ہے کہ اُن کے مطابق ٹماٹر سترہ روپے کلو اور مٹر کی بوری سو روپے میں ملتی ہے اور بات یہاں پر ختم نہیں ہوجاتی بلکہ ہیلی کاپٹر کا خرچہ آٹو رکشہ سے بھی کم ہے۔ وزیراعظم عمران خان کا نئے سال پر عوام کی خوش حالی کا بیان آتا ہے تو اس پُرمسرت بیان پر محترمہ وزیر اطلاعات خوشی سے نہال خوش حالی کا باقاعدہ اعلان پریس کانفرنس میں کرتی ہیں۔ یہ محترمہ کی ڈیوٹی ہے ۔ اس کے بعد محترم سائنس و ٹیکنالوجی میدان میں اُترتے ہیں اور وہ محترمہ کے اعلان پر مزید گُل پاشی فرماتے ہیں اور اپنی سائنسی صلاحیتوں کے بَل بوتے پر بیان جاری کرتے ہیں کہ یہ سال عوام کی خوش حالی کا ہے اور ایک غریب بے چارہ آدمی اس کی سائنسی تصدیق سے انکار کا تصور ہی نہیں کر سکتا ہے۔ اس کے بعد صوبوں کی باری آتی ہے ، پاکستان کے آبادی کے لحاظ سے سب سے بڑے صوبے کا محترم وزیراطلاعات حزب اختلاف کی ایسی کلاس لیتا ہے کہ اﷲ معافی دے ، وہ مہنگائی کا سارا ملبہ پچھلی حکومتوں پر ڈالتے ہوئے اپنے کپتان کی خوش حالی کی نوید کو اپنے صوبے کے کونے کونے تک پھیلا کر کہتا ہے کہ بُرے دن گزر گئے اور یہ عوام کی خوش حالی کا سال ہے ، پریشانی اور مایوسی کے دن گزر گئے ہیں۔ وزیر اعظم کا عوام کی خوش حالی کا بیان یہیں رُکتا نہیں بلکہ دیگر وزیر و مشیر اور حکیم و نجومی بھی اپنے حساب و کتاب کے مطابق اعلانات کرتے پھرتے ہیں کہ یہ سال عوام کی خوش حالی کا سال ہے۔ اَب یہ بیان جنونیوں کے ہاتھوں چڑھ جاتا ہے اور سوشل میڈیا پر منٹوں نہیں سیکنڈوں میں پھیل جاتا ہے اور ایک خوشی کی خبر عوام تک پہنچ جاتی ہے۔ یہ ایک اور بحث ہے کہ عوام اس کو سچ تسلیم کرتے ہیں یا جھوٹ۔۔۔ اس ساری باتوں کے نچوڑ کے لئے ایک واقعہ ملاحظہ ہو۔ کہتے ہیں کہ ایک دن دھوبی کی بیوی خوشی خوشی ملکہ کے کمرے میں داخل ہوئیں۔ ملکہ نے خوشی کی وجہ دریافت کی، تو دھوبی کی بیوی نے کہا کہ آج چنا منا پیدا ہوا ہے۔ ملکہ نے اس کو مٹھائی پیش کرتے ہوئے کہا ۔ ’’ ماشاء اﷲ ، پھر تو چنا منا کی پیدائش کی خوشی میں یہ لو مٹھائی اور کھاؤ۔‘‘ اتنے میں بادشاہ سلامت کمرے میں داخل ہوتے ہیں اور انہوں نے ملکہ کو خوش دیکھ کر وجہ دریافت کرتے ہوئے پوچھا۔’’ ملکہ عالیہ ! آج آپ اتنی خوش کیوں ہیں؟‘‘ ملکہ نے سلطان کو مٹھائی پیش کرتے ہوئے کہا کہ یہ لے مٹھائی کھائیں، آج چنا منا پیدا ہوا ہے۔ اس لئے خوشی کے موقع پر خوش ہونا چاہیے۔ بادشاہ سلامت دربار میں آئے، نہایت خوش تھے۔ وزیروں نے جب بادشاہ سلامت کو خوش دیکھا تو واہ واہ کی آوازیں سنائی دینے لگیں، بادشاہ سلامت مزید خوش ہوئے اور کہا کہ سب میں مٹھائی بانٹ دو۔ مٹھائی کھاتے ہوئے بادشاہ سے ایک وزیر نے پوچھا کہ بادشاہ سلامت آج یہ مٹھائی کس خوشی میں آئی ہے۔ بادشاہ بولا کہ آج چنامنا پیدا ہوا ہے۔ ایک مشیر نے چپکے سے وزیر باتدبیر سے پوچھا کہ یہ چنا منا کیا چیز ہے؟ وزیر نے مونچھوں کو تاؤ دیتے ہوئے کہا کہ مجھے کچھ علم نہیں کہ چنامنا کیا بلا ہے ، البتہ بادشاہ سلامت سے پوچھتا ہوں۔ وزیر باتدبیر نے ہمت باندھ کر پوچھا ۔ ’’ بادشاہ سلامت ! یہ چنا منا کون ہے؟ ‘‘ بادشاہ سلامت تھوڑا سا گھبرایا اور سوچنے لگا کہ واقعی پہلے معلوم تو کرنا چاہیے کہ یہ چنا منا کون ہے۔ میری تو بیوی خوش تھی ، جب خوشی کی وجہ پوچھی تو انہوں نے کہا کہ آج چنا منا پیدا ہوا ، اس لئے میں اس کی خوشی میں خوش ہوا۔ بادشاہ گھر آیا اور بیوی کو بلایا اور پوچھا۔ ’’ ملکہ عالیہ ! یہ چنا منا کون تھاجس کی وجہ سے آپ اتنی خوش تھیں اور جس کی وجہ سے ہم خوش ہیں۔ ‘‘ ملکہ عالیہ نے جواب دیا کہ مجھے علم نہیں کہ چنا منا کون ہے ، یہ تو دھوبی کی بیوی بڑی خوش تھی کہ آج چنا منا پیدا ہوا ہے۔ اس لئے میں بھی اس کی خوشی میں شریک ہوئی۔ آخر کار چنامنا کا پتہ کرنے کی غرض سے دھوبی کی بیوی کو بلایا گیا اور اس سے پوچھا گیا کہ تیرا ستیاناس ہو یہ بتا کہ یہ چنا منا کون ہے جس کی وجہ سے ہم نے پوری سلطنت میں مٹھائیاں بانٹیں۔دھوبی کی بیوی نے ہاتھ جوڑتے ہوئے کہا کہ چنامنا ہماری بکری کا بچہ ہے جو کل پیدا ہوا ہے۔ یہی حال ہمارا ہے کہ ہم بھی بغیر اعداد وشمار اور زمینی حقائق کو نظر انداز کرکے خوشی کے ڈھول بجانا اور مٹھائیاں بانٹنا شروع کردیتے ہیں کہ یہ سال عوام کی خوش حالی کا سال ہے۔ ذرا اس واقعہ سے سبق حاصل کرتے ہوئے وفاقی ادارہ شماریات کی رپورٹ میں شامل اعدادوشمارملاحظہ ہوں۔رپورٹ بتاتی ہے کہ گزشتہ سال مہنگائی کے بے قابو سونامی کا سال تھا۔ مہنگائی کی شرح میں 5.5 فیصد سے 18.5 فیصد تک اضافہ ہوا۔ رپورٹ کے مطابق روزمرہ استعمال کی چار درجن اشیاء گزشتہ سال کی نسبت 174 فیصد مہنگی ہوچکی ہیں جن میں ٹماٹر ، پیاز ، آلو ، لہسن ، دالیں اور چینی وغیرہ شامل ہیں۔روزمرہ اشیاء عوام کی قوت خرید سے باہر ہوتی جارہی ہیں لہٰذا حکومت وقت کو اس سلسلے میں عوام کو ریلیف دینے کے عملی اقدامات کرنے ہوں گے۔ 	Politics Articles	مہنگائی کا سونامی
ریاست جموں و کشمیر کا مسلہ ہندوستان کی تقسیم سے لیکر آج تک حل طلب ہے۔فاشسٹ مودی کے دور میں ریاست جموں و کشمیر کی حیثیت ہی تبدیل کردی گئی ہے۔جس درد کشمیری قوم نے تو محسوس کیا مگر کشمیرپر سیاست کرنے والے صرف سیاست ہی کرتے رہے اور کر رہے ہیں۔یہ سیاسی سفاکیت بھارتی کشمیر میں جاری ہے اور پاکستانی کشمیر میں روبہ عمل ہے۔بھارت سے آزاد ہونے والے کشمیر میں تو بے حسی اور سفاکی کچھ زیادہ ہی دیکھائی دیتی ہے۔آزاد کشمیرمیں وہ تڑپ اور احساس بہت نظر آیا ہےجوکہ آنا چاہیئے تھا۔بھارتی سرکار نے جو کیا سو کیا مگر پاکستان جو کشمیر کو شہ رگ کہتا ہے۔ کشمیر کی ریاستی حیثیت ختم کر کے بھارت کشمیر کو ہضم کرجاتا ہے مگر وہاںکسی کے کان پر جو تک نہیں رینگی ہےاور خاموشی سے کشمیریوں قتل دیکھا گیا ہے اور دیکھا جارہا ہے۔ پاکستانی سرکار اور عوام کی جانب سے یکساں بے حسی کا مظاہرہ کیا ہے۔یہ سب قیادت کے فقدان سے ہوا ہے یا پھر پاکستانی کشمیر سے اکتا چکے تھے اور چپکے سے جان چھڑالی ہے کہ کشمیر جائے جہنم میں اور کشمیری مرتے ہو تو مرتے رہیں۔ ایسا ہو نہیں سکتا ہے۔ایسا ممکن ہی نہیں ہے کہ پاکستانی قوم جو نصف صدی سے زائد مدت سے کشمیریوں کے ساتھ کھڑے تھے ۔2019 میں اچانک بدل جاتے ۔نہیں ایسا بالکل نہیں ہے۔یہ مسلہ قیادت کا ہے۔پاکستان میں حقیقی عوامی قیادت کا شدید فقدان اور بحران ہے۔یہ چوٹ بھی عدم قیادت سے لگی ہے۔قیادت کا بحران اور فقدان صرف پاکستان ہی کا مسلہ ہوتا تو اور بات تھی ۔نتائج اتنے بھی بھیانک برآمد نہ ہوتے۔کشمیری قوم بھی قیادت سے محروم ہے۔بیماری دونوں طرف ہے بلکہ بانجھ پن ہے۔ویرانی ہے اور ویرانی میں خیر کہاں ہوتی ہے۔ یہ ایک وقت ہے جب کشمیر پر آواز اٹھانا بھی تشدد ،انتہا پسندی اور دہشت گردی کے زمرے آتا ہے۔وہ بھی ایک وقت تھا کہ کسی کشمیری کے زخم آنے پر بھی لائن آف کنٹرول پر انسانی ہاتھوں کی زنجیر بنتی تھی اور پاکستان میں پہیہ جام ہڑتال کی جاتی تھی۔شہر کے شہر بند ہوجاتے تھے اور پاکستان کے عوام کشمیر کےلئے جانوں کے نذرانے بھی دیتے تھے۔وقت وہ بھی نہیں رہا ہے اور وقت یہ بھی نہیں رہے گا۔ بھارت کی بدمعاش مودی سرکار نے ظلم کے ہر حربے آزما لئے ہیں مگر کشمیری قوم اپنے حق خود اداریت کے لئے کل بھی کھڑی تھی اور آج بھی سینہ سپر ہے۔شہادتوں سے کل بھی گھبرائے تھے اور نہ آج خوف زدہ ہیں ۔ریاست جموں وکشمیر کے آزادی تک یہ جنگ جاری ہے اور جاری رہے گی۔ آزادی کا یہ علم کل جن کے ہاتھوں میں تھا انہوں نے اپنا فرض نبھایا اور آج آزادی کا پرچم جو تھامے ہوئے ہیں آج ان کا کردار ہے ۔آزادی کا یہ پرچم آگے جو تھامیں گے ان کا فیصلہ ہوگا کہ وہ سیاست بچاتے ہیں کہ ریاست کے لئے لڑتے ہیں ۔ کشمیر فریڈم فورم برطانیہ ،پاکستان اور ریاست جموں وکشمیر کے کشمیریوں کی نئی شمع آزادی ہے۔ناتوانا ہی سہی مگر جدوجہد آزادی ہے۔راستہ ریاست ہے ۔سیاست نہیں ہے۔سیاست نہیں ،ریاست بچاو اور خونی لکیر روند کے نعرے پر شروع کردہ سفر مقبول بٹ شہید کے نقش قدم پرچلتے نشان منزل پہنچے گا۔ برطانیہ سے کشمیری رہنما آپا شاہین اختر اور سارا اخترجیسی بہادر خواتین نے خاموش بیٹھنے کی بجائے کشمیر فریڈم فورم سے آزادی کے نئے چراغ جلائے ہیں کہ اٹھو ! ابھی وقت قیام آیا ہے۔کشمیریوںکے اندر آزادی کی چنگاری سلگ رہی ہے ۔بجھی نہیں ہے۔بیٹے نہیں تو بیٹوں کو پیدا کرنے والی مائیں کشمیر کی آزادی کا علم اٹھاتی ہیں۔ 	Politics Articles	کشمیر فریڈم فورم ،آزادی کا علم ماؤں نے اٹھا لیا
 کیا کسی نے یہ سوچا ہو گا کہ ایک دن میثاقِ جمہوریت کے ناقد خود اس کے علمبردار بن کر سامنے آ جائیں گے؟آئینِ پاکستان کے بعد میثاقِ جمہوریت ایک ایسی دستاویز ہے جس پر پاکستان کی دو بڑی جماعتوں پی پی پی اور مسلم لیگ (ن) نے دستخط کئے تھے ۔یہ ایک ایسا معاہدہ تھا جس نے کئی عشروں کی مخاصمت کا خاتمہ کیا تھا۔اس معا ہدہ سے جمہوریت کو نئی زندگی ملی تھی اور جمہوریت پسندوں کو آمریت کے انجانے خوف سے نجات نصیب ہوئی تھی۔یہ اسی میثاقِ جمہوریت کا کمال تھا کہ جنرل پرویز مشرف کی آمریت اپنے انجام سے دوچار ہوئی ۔اسی میثاقِ جمہوریت کی وجہ سے باہمی جنگ و جدل اور انتشاری سیاست کے منہ میں لگام ڈالی گئی اور دونوں منتخب حکومتوں نے اپنی ۵ سالہ آئینی مدت پوری کی ۔ اسٹیبلشمنٹ اس میثاق سے سب سے زیادہ متاثر ہو ئی کیونکہ اس معاہدہ نے ان کی بالادستی کو چینج کیا تھا۔اس سے دو متحارب جماعتوں نے سازشوں، باہمی جھگڑوں اور چپقلش کی بجائے انتخابی نتائج کے مطابق ایک دوسرے کا حقِ حکومت تسلیم کیا تھا جو اسٹیبلشمنٹ کو انتہائی ناگوار گزرا تھا لیکن اس کے پاس پارلیمنٹ کی بالا دستی کو تسلیم کرنے کے علاوہ کوئی دوسرا راستہ نہیں تھا ۔ ماضی میں اسٹیبلشمنٹ جس طرح دونوں جماعتوں کو اپنے مقاصد کے لئے استعمال کرتی تھی میثا قِ جمہوریت نے ان کی ان دیکھی سپر میسی کے خاتمہ پر مہرِ تصدیق ثبت کر دی ور حکومتوں کی تبدیلی میں ان کے کردار کو بالکل بے اثر کر دیا۔پی پی پی اور مسلم لیگ (ن) نے اسٹیبلشمنٹ کی بے جا مداخلت کے باوجود اپنی اپنی ٹرم پوری کی اور نئی منتخب حکومت کو اقتدار منتقل کیا جو کہ اسٹیبلشمنٹ کے لئے یہ لمحہِ فکریہ تھا۔اپنی ناقدری کے اسی احساس سے تیسری قوت کے قیام کا خیال پھوٹا اور پی ٹی آئی کوتوانا و طاقتور بنایا ۔اس منصوبہ کو برگ و بار لانے میں ایک عشرہ لگا لیکن آخرِ کار اسٹیبلشمنٹ ایک نئی جماعت کے قیام کو اقتدار دلوانے میں کامیاب و کامران ہو گئی۔یہ ایک الگ بحث ہے کہ یہ کیسے ممکن ہوا؟کس کس ادارے میں اس میں حصہ دسالا اور کس طرح ایک مقبول راہنما کو احتساب کے نام پر اقتدار کے ایوانوں سے اٹھا کر باہر پھینک دیا گیا۔ جو کچھ ان اداروں کے دائرہ اختیار میں نہیں تھا اسی کی طاقت سے منتخب وزیرِ اعظم کو نا اہل قرار دیا گیا۔پانامہ لیکس جس طرح اقامہ لیکس میں تبدیل ہوئی سدا مضحکہ خیز بنارہے گا۔فیصلہ چونکہ پاکستان کی سب سے بڑی عدالت کا تھا لہذا اس پر عمل داری کو یقینی بنانا اسٹیبلشمنٹ کی ذمہ داری تھی۔بس یہی تھا وہ لمحہ جب اسٹیبلشمنٹ کی طاقت اور اہمیت ایک دفعہ پھر مسلمہ قرار پائی کیونکہ جس وزیرِ اعظم کو نا اہل قرار دیا گیا تھا اسمبلی میں اس کی دو تہائی اکثریت تھی اور اسے عدمِ اعتماد یا کسی دوسرے آئینی طریقے سے ہٹانا ممکن نہیں تھا۔جب پہاڑ گر گیا تو پھر اسٹیبلشمنٹ کی طاقت کے سامنے سارے سر نگوں ہو گے لہذا اب حالت یہ ہے کہ ایک دفعہ پھر اسٹیبلشمنٹ کی رضا اور مرضی مسلمہ قرار پائی ہے۔،۔ عمران خان نے حکومت سنبھالتے ہی احتساب کا نعرہ بلند کیا اور اپوزیشن کے تمام مرکزی قائدین کو زندانوں میں محبوس کر دیا۔احتساب اور انتقام میں خطِ امتیاز کھینچنا ناممکن ہو گیا۔ہر وہ آواز جو حکومت پر تنقید کرنے کی جرات کرتی اسے گرفتار کر لیا جاتا۔ نیب نے حکومتی فیصلوں کے پیشِ نظر ان تمام قائدین کو جن کا تعلق اپو زیشن سے تھا قیدو بند کے حوالے کرنے میں بڑی پھرتیاں دکھا ئیں جبر کی ایک ایسی آندھی چلائی گئی جس سے حکومت بھی متاثر ہوئی اور اپوزیشن کی شدید مزاحمت سے اس کے لئے امورِ مملکت چلانا مشکل ہوتا گیا۔ اسمبلی کا اجلاس چلانا اور قانون سازی کرنا ناممکن ہوتا چلا گیا۔خوف کی ایک ایسی لہر چلی جس نے بیووکریسی اور کاروباری حضرات کو خوفزدہ کر دیا جس سے ملک میں بے روزگاری کا راج ہوتا چلا گیا۔حکومت کے لئے اپنے منشور پر عمل کرنا ایک مسئلہ بن گیا۔ایک کروڑ نوکریوں اور پچاس لاکھ گھروں کی تعمیر کا وعدہ ایک مذاق بن کر رہ گیا ۔نئی نوکریاں دینا تو بہت دور کی بات تھی الٹا کئی لاکھ افراد بے روز گار ہو گے جس سے پی ٹی آئی حکومت کی عوامی پذیرائی پر گہرے گاؤ لگے ۔مہنگائی نے رہی سہی کسر پوری کر دی۔حکومت ایک دوراہے پر کھڑی ہوگئی۔اس کے سامنے دو راستے تھے یا تو وہ اپوزیشن کے خلاف اپنی انتقامی پالیسی جاری رکھتی اور بے رحم احتساب سے انھیں جیلوں میں بند کرتی جاتی یا پھر مفاہمانہ طرزِ عمل سے ایک نیاجمہوری ماحو ل تشکیل دیتی تا کہ امورِ سلطنت احسن اند از سے سر انجام پا سکتے۔ سولہ ماہ کی پکڑ دھکڑ کے بعد حکو مت کو احسا س ہوا کہ اس کی انتقامی سوچ غلط تھی بلکہ اس کے لئے سب کو ساتھ لے کر چلنے سے ہی ملک ترقی کر سکتا ہے۔چند دن قبل عمران خان کو یہ اعلان کرنا پڑا کہ جمہوریت کی مضبوطی سب کو ساتھ لے کر چلنے میں ہے۔رانا ثنا اﷲ کے خلاف ہیروین کے مقدمہ نے حکومت کو دفاعی انداز اختیار کرنے پر مجبور کر دیا۔اس مقدمہ نے ساری بازی ہی پلٹ دی ۔پانچ ماہ کی طویل نظر بندی کے بعد عدالت نے رانا ثنا اﷲ کی ضمات منظور کر لی جس سے حکومت ہل کر رہ گئی۔ رانا ثنا اﷲ کے خلاف کئی وفاقی وزرا ثبوتوں کے انبار کی بات کر رہے تھے اور ٹیلیویژن پر قسمیں کھاکا کر عوام کو یقین دلا رہے تھے کہ رانا ثناا ﷲ مجرم ہیں اور وہ کسی طرح سزاسے بچ نہیں سکتے۔انتقام میں قائم کردہ مقدمات میں چونکہ شہادتوں،ثبوتوں اور دستاویز کا فقدان ہوتا ہے اس لئے عدالتیں ضمانت دینے پر مجبور ہو جاتی ہیں۔اب حالت یہ ہے کہ تمام مرکزی قائدین یا تو ملک سے باہر ہیں یا پھر ضمانت پر رہائی پا چکے ہیں اور جو کچھ رہ گئے ہیں وہ بھی جلد یا بدیر ضمانتوں پر جیلوں سے باہر ہوں گے کیونکہ مقدمات ذاتی انتقام اور انانیت کی وجہ سے قائم کئے گے تھے ۔پکڑ دھکڑ کے ماحول میں حکومت سوئٹزر لینڈ میں پڑے ۲۰۰ (دو سو )ارب ڈالرز کی واپسی کے لئے حکومت کوئی قدم نہیں اٹھا سکی ۔ میاں برادران کی کرپشن سے جمع شدہ دولت اور زرداری فیملی کی منی لانڈرنگ میں ملوث رقوم کی واپسی کی کوئی سبیل سامنے نہ لا سکی جس سے قوم میں مایوسی پھیلتی چلی گئی اور حکومت کو سبکی کا سامنا کرنا پڑا۔میرے دوست سہیل وڑائچ نے عمران خان کی حکومت کے ابتدائی ایام میں انھیں انتقام کی بجائے مفاہمت کی سیاست کو اختیار کرنے کا مشورہ دیا تھا لیکن عمران خان نے کسی ایسی تجویز کو در خورِ اعتنا نہ سمجھا تھا اور اپوزیشن کو کچلنے کے اپنے ایجنڈے کو آگے بڑھانے کے عزم کو جاری رکھا تھا لیکن اس کا نتیجہ سب کے سامنے ہے ۔ جب منہ کی کھانی پڑی اور امورِ مملکت چلانا مشکل ہو گیا تو پھر اسی میثاقِ جمہوریت کا سہارا لینا پڑا جس کا وہ مذا ق اڑایا کرتے تھے ۔زپنی حکومی کشتی بھنور کی زد میں آئی تو پھر سب کچھ جائز ہو گیا۔ میثاقِ جمہوریت محترمہ بے نظیر بھٹو کی دور اندیشی،فہم و فراست ، دور بینی ،جمہوریت سے محبت ،عوامی حاکمیت سے عشق اور آمریت سے نفرت کی شاہکار دستا ویز ہے جس میں ہر جمہوری حکومت کی بقا مضمر ہے۔ بی بی شہید نے ذاتی انا کی قربانی دے کر اس دستاویز کی بنیاد رکھی ۔ جمہوری جدو جہد میں بھٹو خاندان نے بڑی تکالیف برداشت کی تھیں لہذا وہ نہیں چاہتی تھیں کہ ذاتی انتقام اور دشمنی کی یہ فضا سدا قائم رہے۔وہ پاکستان کو پر امن،مستحکم اور جمہوری ملک دیکھنا چاہتی تھیں اور یہ اسی صورت میں ممکن تھا کہ یہاں عوامی مینڈیٹ کا احترام کیا جائے۔میثاقِ جمہوریت بی بی شہید کا ایسا حسین تحفہ ہے جسے کبھی نظر انداز نہیں کیا جاسکتا۔یہ ایسا لنگر ہے جس پر جمہوریت کی کشتی استوار ہے ۔مینڈیٹ کا احترام جمہوریت ہے اور یہی میثاقِ جمہوریت کی روح ہے جس سے فرار کسی کیلئے بھی ممکن نہیں ہے۔،۔  	Politics Articles	مفاہمانہ روش کا آ غاز
راقم مدت بعد قلم پکڑے پرانی ان وادیوں میں کھونے کی کوشش میں تھا کہ یک دم اند ر سے آواز نکلی کیوں نا گذرے ہوئے ان ایام کا تذکرہ اپنے دوستوں سے کیا جائے جن دنوں راقم اپنے دوستوں اور پڑھنے والوں سے دور رہا ۔ 2015سے اپنے اس آخری کالم کا ذکر کرتا چلوں جس میں راقم اپنی ذاتی ذندگی کے نئے باب کھولنے کی ڈگر پر چل پڑا تھا ۔مجھے آج بھی وہ شام یاد ہے جس دن میری بیگم صاحبہ اپنے میٹھے میٹھے طعنووں سے میری روح کو غذا پہنچا رہی تھی اور راقم نے تنگ آ کر اپنے دوست عرفان سے کاروبار کے متعلق مدد مانگی تھی ۔بتاتا چلوں عرفان میرے گھر میں روزدودھ دیتا ہے اور اسی بنا پر اس سے اچھا تعلق بن چکا تھا ۔عرفان نے مشورہ دیا کہ دونوں بھائی مل کر کاہنہ بازارمیں چائے کا سٹال کھول لیتے ہے۔بات بڑی عجیب سی لگی مگر گھر کے حالات سے تنگ آ کر راقم نے حامی بھر لی۔ اگلے ہی روز راقم عرفان کے ہمراہ غازی روڈباذارسے چائے پکانے کا سارا سامان خرید کر اپنے لئے دھونڈی بازار میں چھوٹی سی دوکان( جسے راقم نے دو ہزار روپے ماہوار میں لے رکھا تھا ) میں رکھااورطے پایا کے کل ہم مل سارے بازار والوں کو اچھی سی چائے بنا کر فری پلا ئے گے۔گھر جا کر عرفان نے کال کی کے سلنڈر تو ابھی ہم نے لیا ہی نہیں راقم کی ذمہ داری لگائی گئی کہ کل وقت مقررہ سے پہلے سلنڈر میں گیس بھرا کر لے آئے ۔ راقم حسب حکم سلنڈر والی دوکان پر اپنی باری کا انتظار کر رہا تھا کہ اچانک سے موبائل کی گھنٹی بجی ۔کال ماموں جا ن کی تھی ارجنٹ حکم صادر کیا گیا کہ اپنے کاغذات لے کر ماڈل ٹاون چلے جاؤ وہا ں پر آپ کے چھوٹے ماموں امتیاز آپکا انتظار کر رہے ہے اور اپنے کاغذ الیکشن کے لئے جمع کرواں۔راقم چونکا یہ کیسی بات سننے کو ملی الیکشن لڑوں گا اور وہ بھی میں جس کے پا س گھر میں راشن کے لئے بھی بندوبست نہیں تھا مگر دل ہی دل میں خوش بھی تھا کہ میں بھی بڑا آدمی بن جاوں گا سب لوگ مجھے سلام کیا کرے گے فلاں فلاں فلاں۔۔۔۔۔۔راقم گو مگوں کا شکار تھا کہ ایک اور کال کی گھنٹی بجی اب کی بار کا ل پر شوکت قریشی صاحب جو کے سابقہ جنرل کونسلر اور اور ذبردست صلا حیت کے حامل انسان ہے۔انہوں نے بھی وہی بات کی ۔راقم خیالوں کی دنیامیں غم ہو گیااور اپنے لکھے ہوئے الفاظ یاد کرنے لگا ۔۔۔۔بلدیاتی الیکشن یہ کیسی دلچسپ اور حیرت انگیز بات ہے کہ پاکستان کی 70 سالہ تاریخ میں کسی جمہوری حکومت نے ملک میں بلدیاتی انتخابات نہیں کروائے، اچھے برے بلدیاتی نظام فوجی ڈکٹیٹروں ہی کے دور میں قائم کیے گئے۔ہمارے ملک میں جمہوریت ابھی تک لولی لنگڑی ہے اور سیاسی مفکرین اس لولی لنگڑی جمہوریت کو آمریت سے بہتر قرار دیتے ہیں۔ بلدیاتی نظام کو جمہوریت کی نرسری کہا جاتا ہے جس ملک کے سیاستدان نرسری ہی کو مفلوج کرکے رکھتے ہوں، اس ملک میں جمہوریت کے فروغ کی امید کیسے کی جاسکتی ہے۔ ہمارے ملک میں اگر جمہوریت کو فروغ دینے اور اسے عوامی بنانے کی کوشش کی جاتی تو آج جمہوریت کی وہ شکل نہ ہوتی جس میں عوام کا حصہ صرف 5 سالوں میں ایک بار اشرافیہ کے حق میں ووٹ ڈالنے تک محدود ہے۔پہلی بار شدید عوامی اور میڈیا کے دباؤ کی وجہ سے بلدیاتی انتخابات کروائے جا رہے تھے لیکن یہ کس قدر افسوس کی بات ہے کہ منتخب بلدیاتی اداروں کو مالی اور انتظامی اختیارات سے محروم کردیا گیا تھا۔ بلدیاتی اداروں کی دنیا بھر میں اہمیت کی دو وجوہات ہیں۔ ایک یہ کہ بلدیاتی ادارے عوام کے مقامی اور علاقائی مسائل حل کرنے کا ایک بہترین ذریعہ ہوتے ہیں، دوسری وجہ یہ ہے کہ بلدیاتی ادارے جمہوریت کی نرسری کا کردار ادا کرتے ہیں۔ ترقی یافتہ ملکوں میں تو سیاستدانوں کی پہلی تربیت بلدیاتی اداروں ہی میں کی جاتی ہے اور قومی سیاست میں داخل ہونے سے پہلے امیدواروں کو بلدیاتی اداروں میں عملی تربیت حاصل کرنا پڑتی ہے۔بدقسمتی سے ہماری سیاست کبھی عوامی نہیں رہی ، جس کا نتیجہ یہ نکلا کہ ہماری جمہوریت بھی عوامی نہ رہی بلکہ اشرافیائی بن کر رہ گئی۔ بلدیاتی نظام میں بلدیاتی اداروں کو مالی اور انتظامی اختیارات حاصل ہوتے ہیں چونکہ اختیارات کی تقسیم اشرافیہ کی فطرت اور مفادات کے خلاف ہوتی ہے۔ اسی لیے حکمران اشرافیہ بلدیاتی اداروں کی مخالف رہتی ہے، اختیارات کی تقسیم کا خوف ہی ہماری اشرافیائی جمہوریت پرکسی اشرافیائی جمہوریت میں نہ بلدیاتی انتخابات کروائے گئے نہ بلدیاتی نظام کو پنپنے دیا گیا۔سال 2013 کے انتخابات کے نتیجے میں جو حکومتیں برسر اقتدار آئیں اگر وہ عوام سے مخلص ہوتیں اور عوامی مسائل حل کرنا چاہتیں تو بلدیاتی اداروں کوکام کرنے کی آزادی دیتیں اور انھیں مالی اور انتظامی اختیارات دیتیں لیکن چونکہ حکمران طبقات نہ عوام سے مخلص ہیں نہ اختیارات کی تقسیم پر آمادہ ہیں اسی لیے بلدیاتی اداروں کو مالی اور انتظامی اختیارات سے محروم رکھا گیا ہے اور وہ اربوں روپوں کے فنڈز جو بلدیاتی اداروں کا حق ہیں وہ اپنے ایم این ایز اور ایم پی ایز کو دے رہی ہیں جو ان بھاری فنڈزکے حقدار نہیں ہیں۔میڈیا کی خبروں کے مطابق ایم این ایز کو 94 ارب روپوں کے فنڈز دیے گئے ہیں اور ہماری اشرافیائی روایت کے مطابق یہ بھاری فنڈز عوام کے علاقائی مسائل کے حل میں استعمال کرنے کے بجائے خرد برد میں استعمال ہوں گے۔ حیرت اس بات پر ہے کہ برسوں سے یہ سلسلہ جاری ہے جب بلدیاتی اداروں کو مالی اور انتظامی اختیارات سے محروم کر دیا جائے گا تو پھر بلدیاتی ادارے کس طرح اپنی ذمے داریاں پوری کرسکیں گے؟یہ ساری خرابیاں ہماری اشرافیائی جمہوریت کی پیدا کردہ ہیں جمہوری قیادت، بلدیاتی اداروں کے ذریعے ہی پیدا کی جاتی ہے اور ہماری اشرافیہ اس حقیقت سے پوری طرح باخبر ہے کہ بلدیاتی نظام کو فعال رکھا گیا تو ان اداروں سے سیاسی قیادت ابھرے گی اور یہ قیادت نچلے طبقات پر ہی مشتمل ہوگی اور اشرافیہ سیاست میں نچلے طبقات کی قیادت کو آگے آنے دیتی ہے تو اس کی 70 سالہ اجارہ داری ختم ہوجاتی ہے۔ یہ ہے وہ خوف جو بلدیاتی اداروں کو مفلوج کرنے میں اہم کردار ادا کر رہا ہے۔  	Politics Articles	انمول یادیں
یہ تووہ لوگ تھے جن کے مفادات تاجِ برطانیہ سے وابستہ تھے۔جن کے آباواجدادنے سر،نائٹ اورلارڈزکے خطابات سے اپنی زندگیوں کوآراستہ کیا۔انگلستانوں میں بڑی بڑی جاگیروں،جائیدادوں اورمحلات کے مالک اوردریائے ٹیمزکے کنارے بگ بین کے سائے میں واقع پارلیمنٹ کی عمارت کے ہاؤس آف لارڈزمیں بیٹھنے والے،برادرم لارڈنذیراحمد کے پہلومیں براجمان، برطانیہ کے چرچ سے وابستہ اوردنیابھرکی مشنریوں کے سرپرست لیکن ان کی اولادوں کویہ کیاہوگیا! اس خاتون کاپرداداہربرٹ ہنری ایسکوتھ1908ءسے1916ءتک اس زمانے کے برطانیہ کاوزیراعظم رہاہے جب اس سلطنت پر سورج غروب نہیں ہوتاتھا۔جنگِ عظیم اوّل میں برطانوی قوم کوفتح کی منزل کی طرف لیجانے والا،مسلمانوں کی عظیم سلطنتِ عثمانیہ کوپارہ پارہ کرنے کیلئے لارنس آف عریبیہ سے سازشوں کاجال پھیلانے والا،اوربرطانیہ کی بحری افواج کا نقشہ بدلنے والااوراس کی پوتی ایماکلارک چندسال پہلے برطانوی پریس کے سامنے آئی اوربڑے فخرکے ساتھ اعلان کیا کہ اس نے اسلام قبول کرلیاہے اورپھرساتھ ہی کہاکہ میں نے اسلام مغرب کی منافقانہ اقدارسے نفرت اوراس کے ارد گرد بکھری غلاظت سے دورہونے کیلئے قبول کیاہے۔پورے پریس میں سنسنی دوڑگئی جب اس خاتون نے کہاکہ میں وہ واحد خاتون نہیں ہوں بلکہ برطانیہ کے ہزاروں بڑے بڑے خاندانوں کے افرادجن کی بنیادپربرطانیہ کی اشرافیہ قائم ہے،اسلام قبول کرچکے ہیں اوریہ کوئی بدلنے والافیشن نہیں،دلوں میں اترنے والی حقیقت ہے ۔ اس خاتون کے اعلان کے بعدبی بی سی کے سابق ڈائریکٹرایک تحقیقی فہرست لیکرمیدان میں آگیا،اس نے کہاکہ میرانام یحییٰ ہے اوراس نے ایسے تمام بڑے بڑے سر،نائٹ اورلارڈزحضرات کے ناموں کی ایک فہرست لوگوں کے سامنے پیش کردی جواسلام قبول کرچکے ہیں۔یحییٰ نے کہاکہ میری معلومات کے مطابق اس وقت تک(16323)اعلیٰ مناصب کے حامل افراد حلقہ بگوش اسلام ہوچکے ہیں(اب ان کی تعداد تقریباًدگنی ہوچکی ہے)۔یہ سن کے سب نسلاًشکلاًاورعزت ومرتبہ کے لحاظ سے خالص انگریزہیں،نہ کبھی محکوم رہے ہیں اورنہ کوئی معاشی،نفسیاتی یاغلامی مجبوری انہیں اس طرف مائل کرنے کا راستہ بنی ہے بلکہ سب کے سب یہ کہتے ہیں کہ ہم نے سکونِ قلب کابہترین راستہ اسلام میں تلاش کیاہے۔ یحیٰ برٹ نے کہا کہ ان سب کاکہناہے کہ یہ صرف اسلام کے مناسب،جامع روحانیت سے پُرپیغام کااعجازہے کہ ہم اس روشنی سے آشناہوئے۔ ادھر ہربرٹ ہنری ایسکوتھ کی پوتی نے ہائی گروکے علاقے میں ایک اسلامی باغ بنایاہے جس میں مسجد اوراسلامی تعلیمات کاانتظام موجودہے اورپردہ کے ساتھ سیر بھی،اوراب وہ سرے کے علاقے ووکنگ میں ایک کارپارک خرید کراسے بھی ویسے ہی پارک میں منتقل کرچکی ہیں۔چالیس سال کایہ انگریز ایرل آف باربروگ جوبرطانیہ میں اٹھائیس ہزار ایکڑاراضی کامالک ہے جوشائدہی چندلوگوں کے پاس ہوتی ہے، مسلمان ہواتواپنانام عبدالمتین رکھا۔پریس کے لوگ حیرانی سے پوچھنے لگے توکہنے لگاتم اسلام کوپڑھ کرتودیکھو۔ کرسٹینابیکرجس کانام کبھی عمران خان کے ساتھ لیاجاتاتھا،کہنے لگی کہ اس نے اسلام کاذکرعمران خان سے سنالیکن اس کو پڑھنے کے بعدحیرت میں ڈوبتی چلی گئی،کتنی دیرتک اپنے مسلمان ہونے کااعلان نہ کرسکی کہ میرے اردگردمتعصب ذہن انگریزتھے جوکبھی سفیدچمڑی والے اور خصوصاًاعلیٰ نسل کے انگریزکامسلمان ہونابرداشت نہ کرسکتے تھے۔ برطانیہ کے ایک بہت ہی سنیئربیوروکریٹ فرینک ڈوبسن یٹااحمدڈوبسن،جس نے اسلام قبول کیا،آج اسلام کاایک بہت شعلہ بیاں وکیل بن چکاہے اوراس نے برطانیہ کی مسلم کونسل میں ایک کمیٹی بنائی ہے جسے کہتے ہیں،جس کاکام ہی اعلیٰ نسل کے گوروں کواسلام کی حقانیت سے آگاہ کرناہے۔ حیرت کی بات یہ ہے کہ سب اعلیٰ نسل انگریزایک وزارتِ خارجہ کے سابقہ سفیراوربرطانیہ کے خارجہ امورکے ماہرکی کتاب اسلام اورانسان کی منزل پڑھ کرمسلمان ہوئے ہیں۔یہ شخص چارلس ایسٹن کہتاہے کہ مجھے ہزاروں خطوط ایسے ملتے ہیں جوکہتے ہیں کہ ہم عیسائیت اورمغرب کے غلیظ اوربھیانک روپ کے ساتھ منافقانہ روّ ٰیے سے بیزارہیں،ہمیں کوئی ایسامذہب بتاؤجوان سب روایات اوراقدارکویکسرردکرتاہواوروہ پھراسلام کا مطالعہ کرتے ہیں اورانہیں کوئی مسلمان ہونے سے نہیں روک سکتا۔ ادھرایسکوتھ کی پڑپوتی ایماکلارک نے کہاہے کہ برطانیہ کوصرف ایک میلکم ایکس جیسے روحانی رہنما ء کی ضرورت ہے اورپھردیکھئے جیسے اس نے امریکاکے کالوں کوحلقہ بگوش اسلام کیا،کس طرح برطانیہ کے گورے جوق درجوق مسلمان ہوں گے،یوں لگے گاجیسے ایک ہجوم جلوس کی صورت میں مسلمان ہونے کیلئے روانہ ہواہے۔ان اعلیٰ نسل گوروں کے مسلمان ہونے کی وجہ سے ملکہ برطانیہ کوبکنگھم پیلس میں بھی جمعے کی نمازکیلئے وقفہ کرناپڑتاہے تاکہ مسلمان نمازادا کرسکیں۔یہ وہ قوم ہے جن کی راہ پرچلنے پرمیرے ملک کے نواب،وڈیرے،صنعتکار،دانشور،ادیب اورحکمراں فخر کیا کرتے تھے اورآج بھی کرتے ہیں۔عام آدمی اس زمین کے خواب دیکھتاتھااورباوجودلاکھ پابندیوں کے اب بھی ان کی اولادیں یہاں آبادہونے کاخواب دیکھتی رہتی ہیں،بڑوں بڑوں کاقبلہ اس طرف مڑتاہے لیکن حیرت ہے کہ جب انہی مغرب کے رہنے والوں نے اپنے ارد گرد دیکھا توانہیں اس قبلہ حقیقی کی طرف منہ موڑنے میں صرف چندلمحے لگے جودنیاکے بتکدوں میں خدا کا پہلاگھرتھا۔ وہ قوم توآج بھی فخرسے کہہ سکتی ہے کہ ہمارے لوگوں نے حق کاراستہ اختیارکیاتوہم نے قبول کرلیالیکن پتہ نہیں کیوں میری شرمندگی،میری ذلت،میری ندامت ختم ہونے کونہیں آتی۔(16323)اعلی نسل کے گورے مسلمان ہوتے ہیں تو بکنگھم پیلس میں جمعہ کے اوقات میں چھٹی ہوتی ہوجاتی ہے اورجہاں ایوانِ صدراوروزرائے اعظم اوراسمبلیاں مسلمانوں سے بھری پڑی ہیں،وہاں جمعہ کی چھٹی پریہ کہہ کرطنزکیاجاتاہے کہ ہم پسماندہ کہلائیں گے،ہمارے ان داتاہم سے روٹھ جائیں گے،ہم کاروبارمیں گھاٹے کاسودانہیں کرسکتے۔یہ تومیرے رب کافضل ہے وہ جسے چاہے دنیاکی حرص وہوس کا سودا دے دے اورجسے چاہے آخرت کے نفع کی پوٹلی پکڑادے۔ رہے نام میرے رب کاجس نے اس دنیاکے امتحان سے انسان کی آخرت کوجوڑدیاہے! جوہری کوکیامعلوم،کس طرح کی مٹی میں کیسے پھول ہوتے ہیں کس طرح کے پھولوں میں کیسی یاس ہوتی ہے جوہری کوکیامعلوم جوہری توساری عمرپتھروں میں رہتا ہے زرگروں میں رہتاہے جوہری کوکیامعلوم یہ توبس وہی جانے جس نے اپنی مٹی سے اپناایک اک پیماں،استواررکھاہو جس نے حرفِ پیماکااعتباررکھاہو جوہری کوکیامعلوم کس طرح کی مٹی میں کیسے پھول ہوتے ہیں کس طرح کے پھولوں میں کیسی باس ہوتی ہے	Politics Articles	گھاٹے کا سودا
جے این یو کے حملے پر بہت کچھ کہا جارہا ہے لیکن اس کی بنیادی وجہ عدم رواداری پر کوئی بات نہیں کرتا ۔ ہندو راشٹر دل کے پنکی چودھری نے تو اس کا کھلے عام اظہار کیا ہے لیکن پورا سنگھ پریوار اس کا قائل ہے۔ رکن پارلیمان اوما بھارتی جیسے لوگ وہ اس کو فروغ دیتے ہیں ۔ان کو یونیورسٹی پر ہونے والے حملے کا کوئی افسوس نہیں ہےاس لیے وہ نقاب پوش حملہ آوروں کی مذمت کرنا ضروری نہیں سمجھتیں جبکہ ادھو ان کےچہرہ ڈھانکنے کو بزدلی کی نشانی مانتے ہیں ۔ اوما بھارتی بھڑکانے والوں کو زہریلے سانپ کے لقب سے نوازتی ہیں ۔وہ ان زہریلے دانتوں کو نکالنے کی وکالت کرتی ہیں ۔ یہ لوگ اپنے سے اختلاف کرنے والوں کو سماج کے لیے مضر سمجھتے ہیں ان کو سدھارنے کے لیے دانت توڑنے میں یقین رکھتے ہیں ۔ جے این یو کا حملہ دلائل کے بجائے ڈنڈے کے زور اصلاح نافذ کرنے والی مشق کا حصہ ہے۔ اس رحجان کو پروان چڑھانے کے لیے ’’ دیش کے غداروں کو ، گولی مارو سالوں کو ‘ جیسے اشتعال انگیز نعرے لگوائے جاتے ہیں اور اس کا عملی مظاہرہ جے این یو کےتشدد کی شکل میں رونما ہوتا ہے۔ وزیر داخلہ بزور قوت جبرو استبداد نافذ کرنے کی ترتیب(chronology) اس طرح بیان کرتے ہیں کہ پہلے سی اے اے آئے گا (تاکہ سارے ہندووں کی شہریت بحال کردی جائے) اور پھر اس کے بعد این آر سی لاگو ہوگا (تاکہ مسلمانوں سے ان کی شہریت چھین لی جائے)۔ امیت شاہ بین السطور بہت کچھ کہتے ہیں جس کو قوسین میں لکھنا پڑتا ہے۔ وزیر داخلہ جس وقت یہ بیان دیتے ہیں وزیراعظم نریندر مودی نہ جانے کہاں اور کن خیالات میں کھوئے ہوئے ہوتے ہیں ۔ اس لیے رام لیلا میدان میں رام کا نام لے کر کہہ دیتے ہیں این آر سی پر کبھی بات ہی نہیں ہوئی وہ تو صرف آسام کے لیے ہے اور سارے ملک میں کوئی عقوبت خانہ ((detention camp موجود ہی نہیں ہے حالانکہ ان میں ۲۹ لوگوں کے موت کی خبر بھی آچکی ہے ۔ اس مہا جھوٹ کے بعد جب امیت شاہ سے استفسار کیا جاتا ہے کہ آپ کچھ کہتے ہیں اور مودی جی کچھ اور کہتے ہیں تو اس میں سچ کیا ہے؟ تو وہ جواب دیتے ہیں مودی جی نےجو کہا وہی سچ ہے یعنی وہ خود اور ان کے سارے ویڈیو جھوٹ بول رہے ہیں ۔ وزیر داخلہ امیت شاہ کی ایک اور ترتیب(chronology) دیکھیں ۔ وہ دہلی کے لوگوں سے کہتے ہیں دہلی میں کچھ لوگ انتشار پھیلا رہے ہیں ۔ ’ٹکڑے ٹکڑے گینگ کو سبق سکھانے کا وقت آگیا ہے۔ پولس ان سے نمٹ رہی ہے اب دہلی کی عوام اپنی ذمہ داری نبھائے گی یا نہیں؟ یعنی آ ئندہ انتخاب میں سرکار بدلے گی یا نہیں ؟ شاہ جی نے ترتیب بتاتے ہوئے سوچا ہوگا کہ عوام ان کے جھانسے میں آکر دہلی میں کمل کھلا دیں گے لیکن وہ بھول گئے کہ یہ گاندھی نگر کے سیدھے لوگ نہیں ہے کہ جنہوں نے ان کو کامیابی کیا بلکہ یہ دہلی کے ٹھگ ہیں ۔ ان لوگوں نے اپنی دوکان چمکانے کے لیےکمل تھام رکھا ہے۔وہ جانتے ہیں کہ دہلی کے وزیر اعلیٰ کے پاس تو کسی مئیر جتنے اختیارات بھی نہیں ہیں ۔ اس کو لیفٹیننٹ گورنر تک نہیں پوچھتا ۔وہ اپنے ذاتی تحفظ کے لیے بھی مرکز کے تحت کام کرنے والی پولس کا محتاج ہے تو بھلا ٹکڑے ٹکڑےگینگ کا کیا بگاڑ سکتا ہے؟ دہلی کے بھکتوں نے شاہ جی کی آگیہ کا پالن کرنے کے لیے دہلی پولس کے نقشِ قدم پر چلتے ہوئے جامعہ کی طرز پر الیکشن کا انتظارکیے بغیر جے این یو کے طلباء کو سبق سکھانے کے لیے کا ارادہ کرلیا کیونکہ ’یہ اندر کی بات تھی پولس ان کے ساتھ تھی‘۔ اور اب دہلی کے وزیر اعلیٰ اروند کیجریوال نے اس کی تائید کرکے باہر کی بات بنا دیا ہےانہوں نے کہا’’دہلی پولس کیا کرسکتی ہے؟ اوپر سے حکم اگر آئے گا کہ آپ کو تشدد نہیں روکنا ، نظم و نسق کو ٹھیک نہیں رکھناتو وہ بیچارے کیا کریں گے؟‘‘ لیکن سوچنے والی بات یہ ہے کہ پولس والے بھی تو انسان ہیں ۔ ان کی بھی اولاد ہے ۔ ان کے دل میں بے قصور طلباء کے تئیں ہمدردی کیوں نہیں پیدا ہوئی ؟ اس سوال کا جواب کیجریوال کے پاس یہ ہے کہ ’’اگر (یہ افسران ) نہیں مانتے تو معطل کردیئے جاتے ‘‘۔ جس ملک میں پولس فورس اپنے سیاسی آقاوں سے اس قدر خوفزدہ ہو وہاں عام آدمی کی حالت کا اندازہ لگانا مشکل نہیں ہے۔ اس میں شک نہیں کہ جے این یو میں شاہ جی کی طے کردہ ترتیب ، تحفظ او رہنمائی میں حملہ ہوا؟ پولس کو اندر جانے کی اجازت نہیں تھی اور وائس چانسلر باہر آنے احکامات نہیں تھے دونوں نے کمال فرمانبرداری کا مظاہرہ کیا ۔ پولس صدر دروازے پر تعینات رہی ۔ اس کے سامنے سے پچاس غنڈے لاٹھی ، ڈنڈے ، ہاکی اور لوہے کی سلاخیں لے کر یونیورسٹی کے اندر داخل ہوئے لیکن اس نے ان کو روکنے کے بجائے اپنی آنکھیں بند کر لیں بڑے آرام سے اندر جانے دیا ۔ سنگھ پریوار کی طلباء تنظیم اے بی وی پی کا الزام ہے کہ اس کے کئی ارکان کو ان حملہ آوروں نے زدو کوب کیا ۔ اس دعویٰ کو اگر درست مان لیا جائے تو سوال یہ ہے کہ شاہ جی کی پولس نے حملہ آوروں کو اندر جانے سے کیوں نہیں روکا اور باہر آتے ہوئے کیوں نہیں پکڑا؟ کیا شاہ جی کو بھی اے بی وی پی والوں سے کوئی ہمدردی نہیں ہے۔ وہ اپنے محل سے نکل کر ان کو بچانے کے لیے جے این یو کیوں نہیں گئے؟ اور سب سے اہم سوال یہ ہے اس میں اے بی وی پی کی مخالف آئشی گھوش کیسے زخمی ہوگئیں ؟ مودی اور شاہ تلخ سوالات کو سننے اور ان کا جواب دینے کے قائل نہیں ہیں اس لیے ان سے جوابات کی توقع کرنا فضول ہے۔ سنگھ پریوار اپنے مستقبل کی نسل کو اس طرح کی بیان بازی سے منع نہیں کرتا کیونکہ یہ ان کی تربیت کا حصہ ہے ۔ آگے چل کر ان کو یہی کذب بیانی کرنی ہے اس لیے ڈھٹائی کے ساتھ اپنے نوجوانوں کو جھوٹ بولتے ہوئے دیکھ کر اس کے بزرگ خوش ہوکراپنے تابناک مستقبل کے یقین میں اضافہ کرتے ہیں ۔ ہندوراشٹر دل کا پنکی چودھری ابھی اس معاملے میں کچا ہے اور منافقت کے شعبے میں اسے مزید تربیت درکار ہے۔ تربیت کے بعد اسے بھی پرگیہ ٹھاکر کی طرح ایوان پارلیمان کا انتخاب لڑا کر سرکار دربار میں جگہ دے دی جائے گی ۔ بعید نہیں کہ یوگی ادیتیہ ناتھ کی جگہ اسے وزیر اعلیٰ بنادیا جائے لیکن اس کا امکان کم ہے کیونکہ ملک کا نوجوان طبقہ سنگھ کے سحر سے نکل چکا ہے۔ ملک کے طول و عرض میں ہونے والے مظاہرے اور ان میں نوجوانوں کی کثیر تعداد اس کا بین ّ ثبوت ہے۔ جے این یو میں فیس اضافہ کے خلاف شروع ہونے والا احتجاج اب وائس چانسلر ہٹاو مہم میں تبدیل ہوچکا ہے۔ طلباء برادری تشدد پر وی سی کی مجرمانہ خاموشی پر چراغ پا ہے اور استعفی کا مطالبہ کر رہی ہے۔ اس مقصد کی خاطرایوانِ صدارت کی جانب جانے والے جلوس پر پولیس نے ان پر لاٹھی چارج کر کے سینکڑوں طلباء کو حراست میں لے لیا۔اس سرکاری دہشت گردی میں حراست کے باوجود طلباء کا حوصلہ بلند ہے ۔ انہوں نے ٹوئٹ کیا ہے کہ ، ’’پولیس کی بربریت راشٹرپرتی بھون کی طرف گامزن ہمارے پُرامن مارچ کو نہیں روک پائے گی۔ ہم پُر زور انداز میں وی سی ہٹاؤ کا مطالبہ اٹھاتےر ہیں گے۔‘‘اسی کے ساتھ جے این یو طلباء یونین نے میڈیا سے ایک دلچسپ درخواست کردی ، ’’ میڈیا نے ہماری خبر کو نشر کی، ہم اس کے لیے شکر گزار ہیں لیکن ہماری گزارش ہے کہ جب تک طلباء جواب میں پولیس پر لاٹھی نہ چلائیں برائے مہربانی نہتے طلباء پر مسلح ریاستی حملہ کو جھڑپ نہ کہا جائے‘‘۔ اس ٹوئٹ میں یونین نے سرکار کے ساتھ گودی میڈیا کو بھی بے نقاب کردیا ۔ (۰۰۰۰۰جاری)	Politics Articles	جے این یو کی آگ سے وی سی کے ساتھ شاہ کو بھی خطرہ
ہندوستان کو دنیا کی عظیم ترین جمہوریت اور پاکستان کو ناکام ترین ریاست سمجھا جاتا ہے۔ گزشتہ ہفتہ ننکانہ صاحب اور جے این یو کے اندر رونما ہونے والے واقعات کے تناظر میں اس دعویٰ جائزہ لیا جانا چاہیے۔ خلاصہ یہ ہے کہ جمعہ کو گردوارہ ننکانہ صاحب کے باہر اشتعال انگیز نعرے بازی ہوئی اور اتوار کو پولیس نے قومی تحفظ ایکٹ کے تحت اس کے لیے ذمہ دار عمران چشتی کو گرفتار کر لیا ۔ اتوار کو جے این یو پر حملہ ہوا اور منگل کو پولس نے اس میں زخمی ہونے والی طلباء یونین کی صدر آئشی گھوش کے خلاف ایف آئی آر درج کرلی ۔ اس حملے کی ذمہ داری قبول کرنے والے پنکی چودھری کے خلاف ہنوز کوئی کارروائی نہیں کی گئی۔تفصیل یہ ہے کہ جمعہ ۳ جنوری کو ایک مشتعل ہجوم نے گرودوارہ کے باہر تقریباً چار گھنٹے تک مظاہرہ اور احتجاج کیا نیز عمران چشتی نے سکھ برادری کو دھمکیاں دیں ۔ یو نیورسٹی میں اتوار ۵ جنوری کو فیس اضافہ کے خلاف احتجاج کرنے والے طلباء پر ۵۰ دہشت گردوں نے حملہ کردیا اورگالی گلوچ کرنے کے بعد انہیں زخمی کردیا۔ ان ظلباء کو علاج کے لیے اسپتال میں داخل کرنا پڑا۔ ہندو رکشا دل کے پنکی چودھری نے اس حملے کی ذمہ داری کرکے سچے دیش بھکت کی حیثیت سے ملک کے غداروں کو سبق سکھانے کا عزم دوہرایا۔ ہندوستانی ذرائع ابلاغ نے جس معاملہ کو اچھال کر سی اے اے کو جائز قرار دینے کی مذموم کوشش کی اس کی حقیقت یہ ہے کہ گزشتہ سال ستمبر میں محمداحسان نامی شخص پر منموہن سنگھ نے ان کی بہن جگجیت کور کو بزور قوت اغوا کرنے اور جبراً تبدیلیٔ مذہب کے بعد مسلمان لڑکے سے شادی کروانے کا الزام عائد کیا ۔تاہم پولیس نے لاہور کی ایک عدالت میں مجسٹریٹ کے سامنے قانونِ شہادت کی دفعہ 164 کے تحت لڑکی کا بیان ریکارڈ کروایا کہ ’اس نے بغیر کسی دباؤ کے، اپنی مرضی کے مطابق اسلام قبول کرنے کے بعد محمد احسان سے شادی کی ہے۔‘ جگجیت کور کے خاندان کا مطالبہ تھا کہ حکومت جگجیت کوواپس گھر بھیجے، لیکن گورنر پنجاب چوہدری سرور نے دعویٰ کیا کہ ننکانہ صاحب میں اقلیتی سکھ برادری سے تعلق رکھنے والی لڑکی کا معاملہ حل کر لیا گیا ہے۔ چوہدری محمد سرور نے تسلیم کیا کہ سکھ برادری اس واقعہ پر تشویش کا شکار تھی مگر دونوں گھروں کا آپس میں بیٹھ کر صلح کرلینا پوری دنیا کے پاکستانیوں اور سکھوں کے لیے اطمینان کا باعث ہے۔ محمد احسان کا بھائی اپنے چچا کی دوکان پرکام کرتا ہےجہاں ایک گاہک سے دہی میں مکھی کی شکایت پر جھگڑا ہوگیا اور پولیس نے چچا بھتیجے کو گرفتار کر لیا۔ احسان نے اس معاملے کو مذہبی رنگ دے دیا ہے۔ننکانہ صاحب اتفاق سے پاکستان کے وزیرداخلہ اعجاز شاہ کا حلقۂ انتخاب ہے۔انہوں نے اس کا سیاسی فائدہ اٹھانے کے بجائے کہا کہ ایک ذاتی جھگڑے کو مذہبی رنگ دینے کی مذموم کوشش کی گئی ۔ حکومت ہندکےاحتجاج پر یہ کہنے کے بجائے کہ ’ہمارے اندرونی معاملہ میں کوئی مداخلت نہ کرے ‘ پاکستانی دفتر خارجہ نے اپنے بیان میں کہا کہ شہر ننکانہ صاحب میں دو مسلم گروہوں کے درمیان معمولی تنازع کو بین المذاہب مسئلہ قرار دینے کی کوشش کی گئی مگر پولس نے ملزمین کو حراست میں لے لیا ۔گوردوارہ ننکانہ صاحب بالکل محفوظ ہے اور اسے کوئی نقصان نہیں پہنچا۔اس معاملے میں مقدس مقام کی بے حرمتی کرنے کے دعویٰ جھوٹاہے۔ انہوں نے یقین دلایا کہ ’’حکومت پاکستان امن و امان کو برقرار رکھنے اور عوام خصوصاً اقلیتوں کو تحفظ فراہم کرنے کے لیے پرعزم ہے‘‘۔ حکومت کے اس دعویٰ کی تصدیق پنجابی سکھ سنگت کے چیئرمین گوپال سنگھ چاولہ نے بھی کردی ۔ انہوں نے بتایا کہ جب مشتعل ہجوم نے گرودوارہ کے گیٹ کو نقصان پہنچایا ہے تو اس وقت گرودوارہ کے اندر خواتین اور بچے سمیت تقریباً 20 افراد موجود تھے ۔ پولیس نے مظاہرین میں سے دو افراد کو گرفتار کر لیا تھا تاہم گرودوارہ ننکانہ صاحب کے اندر موجود افراد کے تحفظ کی خاطر پولیس نے گرفتار افراد کو رہا کر دیا جس کے بعد احتجاج کا سلسلہ ختم ہو گیا ۔گوپال سنگھ نے یہ تسلیم کیا کہ پولیس اور انتظامیہ نے سکھ برادری کے تحفظ کو یقینی بنانے کے لیے مکمل تعاون کیا ہے۔ اس معاملےکو جو ایک خاندان کا پولیس گرفتاریوں کے خلاف ردعمل تھا، مذہبی مسئلہ بناکر پیش کرنا مناسب نہیں ہے البتہ یہ مطالبہ کیا کہ ’گرودوارہ کے گیٹ کو نقصان پہنچانے والے افراد پر توہین مذہب کا مقدمہ قائم کیا جائے۔‘ حکومت نے اس مطالبہ کے پیش نظر محمد احسان کو گرفتار کرلیا اور معاملہ سلجھ گیا ۔ اس کے برعکس جواہر لال نہرو یونیورسٹی میں فیس اضافہ کے خلاف احتجاج عرصۂ دراز سے جاری ہے۔ مظاہرہ کرنے والے طلباء کی آواز کو دبانے کے لیے کیمپس کے باہر پولس کا عتاب ان پر پہلے بھی ٹوٹ چکا ہے ۔ اتوار کے روزداخلہ کا کام جاری تھا کچھ طلبا و طالبات اس کے خلاف مظاہرہ کررہے تھے اور کچھ اپنا داخلہ کروا رہے تھے کہ اچانک نقاب پوش غنڈوں کے ذریعہ حملہ ہوگیا ۔ اس کو وزیرداخلہ کے اس اشتعال انگیز بیان کے تناظر میں دیکھا جارہا جس میں انہوں نے دہلی کے آئندہ انتخاب ٹکڑے ٹکڑے گینگ کو سبق سکھانے کی تلقین کرتے ہوئے کہا تھا پولس تو اپنا کام کرہی رہی ہے لیکن شہریوں کو بھی اپنی ذمہ داری ادا کرنی چاہیے یعنی وزیراعلیٰ بدل دینا چاہیے۔دہلی کے لوگ جانتے ہیں ان کا وزیراعلیٰ نہ تو پولس پر اختیار رکھتا ہے اور نہ نام نہاد ٹکڑے ٹکڑے گینگ کا بال بیکا کرسکتا ہےیہ کام تو وزیر داخلہ کا ہے ۔ اب اگر وہی عوام سے تعاون مانگ رہے ہیں تو انہیں بھی انتخاب کا انتظار کیے بغیر جس طرح دہلی کی پولس نے جامعہ ملیہ اسلامیہ میں کام کیا تھا اپنی ذمہ داری ادا کرنی چاہیے ۔ بی جے پی کے ترجمان نے گھما پھرا کر اشتراکی تنظیموں پر تشدد کی ذمہ داری ڈالنے کی کوشش کی مگر ’ہندو رَکشا دَل‘ نے اسے اپنے سر لے کر اس کی سازش کو ملیا میٹ کر دیا ہے۔ ہندو رکشا دل کے قومی صدر پنکی چودھری نے ایک ویڈیو جاری کرکے کہا کہ ’’ہمارے ملک میں رہتے ہیں، ہمارے ملک کا کھاتے ہیں اور ہمارے ہی ملک میں تعلیم حاصل کر رہے ہیں، لیکن ملک مخالف سرگرمیاں چلا رہے ہیں جنھیں ہندو رکشا دل کبھی برداشت نہیں کرے گا۔ ملک مخالف سرگرمیاں اگر ہمارے یہاں کوئی کرے گا تو اسے اسی طرح کا جواب دیا جائے گا جیسا کہ کل (5 جنوری کو) ہم نے شام کو دیا ہے۔ اس (جے این یو) حملے کی ساری ذمہ داری ہم لیتے ہیں۔ (وہ) ہمارے مذہب کے خلاف غلط بولتے ہیں اور ان لوگوں کا رویہ ٹھیک نہیں ہے۔ کئی سالوں سے جے این یو کمیونسٹوں کا اڈہ ہے اور ایسے اڈے ہم لوگ برداشت نہیں کرتے۔‘‘ تادمِ تحریر پنکی چودھری کو گرفتار کرنے کی جرأت تو نہیں دکھائی گئی الٹا حملے میں زخمی ہونے والی آئشی گھوش کے خلاف ایف آئی آر درج کرلی گئی ہے۔ دنیا بھرکے عدل پسند لوگ جب ان دو واقعات کے تناظر میں ہندوستان و پاکستان کے سیاسی ماحول کا موازنہ کرتے ہوں گے تو کیا سوچتے ہوں گے اس کا اندازہ لگانا مشکل نہیں ہے۔ جنوری ۲۰۱۷؁ میں صدر ڈونالڈ ٹرمپ کی قہربانی سے عالمی سطح پرامریکہ کا درجہ کم کرکے مکمل جمہوریت سے ناقص جمہوریت قرار دے دیا گیا ۔ مودی جی ہندوستان کے کون سا خطاب حاصل کرکے جائیں گے یہ تو وقت ہی بتائے گا؟	Politics Articles	ننکانہ صاحب سے جے این یو تک
 تحریر۔۔۔ چوہدری فیصل جاوید عمران حکومت پر پچھلے سولہ ماہ میں سب سے بڑا الزام یہ ہے کہ یہ حکومت یوٹرن پہ یوٹرن لے رہی ہے۔ اپوزیشن کے لوگ یہ بات بڑے چسکے لے لے کر کہتے رہے ہیں اور کہتے پھر رہے ہیں اور اگر حقیقت کی نظر سے دیکھا جائے تو یہ بات ریکارڈ پر ہے کہ یوٹرن لئے گئے ہیں اور بدستور لیے جا رہے ہیں۔ یو ٹرن جب معمول کا حصہ بن گئے تو خود عمران نے بھی کہ دیا ہے کہ اگر بہتری کی بات ہو تو یوٹرن لینے میں کوئی حرج نہیں۔ یہ بات مان لینے میں کوئی مسئلہ نہیں کہ اگر جھوٹ بولنے سے کسی کا فائدہ ہوجائے تو وہ جھوٹ سچ سے بہتر ہوجاتا ہے۔ سوچنے کی بات یہ ہے کہ اگر یوٹرن لینے سے بہتری ہوئی ہے تو وہ بہتری کہاں جا کے پردہ نشین ہوگئی ہے گھونگھٹ میں لپٹی یہ بہتری منہ کب دکھائے گی کیا ایسا تو نہیں کہ اس بہتری کو دیکھنے کے لئے منہ دکھائی بھی دینا پڑے گی۔ قومی اسمبلی کے بجٹ اجلاس یا معمول کی کارروائی میں انگریزی کے مشکل مشکل الفاظ بولے جاتے ہیں دریا راوی کے کنارے بیٹھے ننگ دھڑنگ مستری موچی نائی کے کسی کام کے نہیں۔ وہ تو صبح اٹھ کر یہی پوچھتا ہے کیا آٹا سستا ہوا چینی نیچے آئی ،گھی کا بھاؤ گھٹا، دال نے تیور بدلے،بجلی کا غصہ کم ہوا، بسوں کے کرائے آسمان سے اترے، خان صاحب یوٹرن جتنے مرضی لو لیکن بنی گالہ کے محل اور اسمبلی کی دلفریب عمارت سے نکل کر ان غرباء کا بھی حال پوچھ لو جو روزانہ جیتے ہیں روزانہ مرتے ہیں جو ہر روز یہ سوچ کر سو جاتے ہیں کہ شاید کل کا دن بہتر ہو جائے۔ اگر نواز زرداری کو جیلوں میں ڈالنے سے ملک نے سنورنا تھا تو وہ سنورنا کہاں ہیں اگر منی لانڈرنگ کا پیسہ واپس لانے سے ملک کی تقدیر بدلنا تھی تو تبدیلی کہاں ہے اگر ٹیکس نیٹ میں اضافہ کرکے خوشحالی کا دور لانا تھا تو وہ خوشحالی کہاں ہیں۔ تاریخ پہ تاریخ تو ایک لطیفہ بن چکا تھا یہ لطیفہ آپ دس بار سنا چکے اور عوام سن بھی چکے لیکن اچھا وقت نہیں آیا اب تو عوامی گوڈے گٹے بھی جواب دیتے نظر آرہے ہیں صبح سے شام تک ایڑیاں رگڑنے والا مزدور دو وقت کی روٹی سے بھی محروم ہے اگر تبدیلی تباہی کا سبب بن رہی ہے تو اس تبدیلی کی ضرورت کیا تھی لوگ بے موت مر رہے ہیں بڑے بڑے پھنیخان سر پکڑ کر رہ گئے ہیں۔ مہنگائی نے عوام کا کچومر نکال دیا ہے جہاں اتنے یوٹرن لئے ہیں ایک یوٹرن مہنگائی پہ بھی لے لیں ہو سکتا ہے تجربہ کامیاب ہوجائے اور کچھ بہتری آجائے تبدیلی آجائے نیا پاکستان بن جائے-	Politics Articles	یو ٹرن سرکار
ان دنوں امریکی جمہوریت کو”عدم تحفظ”کاسامناہے۔امریکی جمہوریت کے حوالے سے دنیابھرمیں طرح طرح کے تصورات پائے جاتے ہیں۔حقیقت یہ ہے کہ امریکی جمہوریت اب ایک پُرتجسس حیوان ہے۔ایسالگتاہے کہ تبدیلی کویقینی بنانے والے ہرمعاملے سے منہ موڑلیاگیاہے۔کوئی سانحہ کتناہی بڑا کیوں نہ ہو،کسی کیلئےذرابھی اہمیت نہیں رکھتا۔سیاستدان چاہے جتنا بھی شورمچائیں، مین اسٹریم میڈیااورسوشل میڈیاکے ذریعے عوام چاہے کچھ بھی کہیں ، جمودہے کہ ختم ہونے کانام نہیں لیتا۔جوکچھ دنیامیں ہورہا ہے وہی اب امریکامیں بھی ہورہا ہے ۔متضاداثرات کاقانون نافذہوچکاہے۔اب اس حقیقت سے کوئی بھی انکارنہیں کرسکتاکہ کسی بھی معاملے میں جس قدرشورمچایاجاتاہے تبدیلی کی گنجائش اُسی قدرکم ہوتی ہےاور اب بھی پرنالے جہاں گرتے تھے وہیں گررہےہیں۔ کئی معاملات ایسے ہیں،جنہوں نے یہ ثابت کردیاہے کہ امریکامیں اب کسی بھی حقیقی بڑی تبدیلی کی راہ ہموارکرناآسان نہیں۔ بہت سے گروہوں کے مفادات جب آپس میں ٹکراتے ہیں تب کسی بھی حقیقی اورمثبت تبدیلی کی راہ مسدودہوجاتی ہے۔فیس بک اسکینڈل ہویاافریقی نسل کے امریکیوں کوقتل کرنے کا معاملہ،بے حسی ہےکہ ختم ہونے کانام نہیں لیتی۔ٹرمپ کے عہدِصدارت نے معاملات کومزیدالجھادیاہے۔ عوام واقعی بھولے ہوتے ہیں۔وہ حقائق کوذہن نشین رکھے بغیرسوچتے اورخوش فہمیوں میں مبتلارہتے ہیں۔عوام کاخیال تھاکہ پارک لینڈ،فلوریڈاکے اسکول میں شوٹنگ کے واقعے سے قوم ہل کررہ جائے گی اورگن کنٹرول کے حوالے سے کچھ نہ کچھ ضرورہوگا۔عوام کوامیدتھی کہ اب پالیسی سازجاگیں گےاوربہت کچھ بدل دیں گے۔اُنہیں تویہ توقع بھی تھی کہ اب سیاسی منظر نامہ بدل جائے گااورسیاسی قوتیں بہت کچھ کرنے کاعزم لیکرمیدان میں اتریں گی۔کچھ نہ ہوا،کچھ بھی تونہ بدلا۔لوگوں کواندازہ ہو گیا کہ وہ جوکچھ سوچ رہے تھے وہ محض خوش گمانی کاشاخسانہ تھا،اپنے دل کوتسلی دینے کیلئےکافی تھا۔ پٹزبرگ کے یہودی معبدمیں فائرنگ کاواقعہ بھی لوگوں کے دلوں کویہ امیددلاگیاکہ اب شایدکچھ بدل جائےگا۔اِس کے بعد سانٹا کلیریٹا،کیلیفورنیاکے اسکول میں فائرنگ نے لوگوں کے دلوں میں امیدجاگی کہ شایداب گن کنٹرول کےحوالے سے حقیقی مطلوب اقدامات کیےجائیں گے۔دانش کاتقاضاتو یہی تھاکہ پالیسی سازبیدارہوں،قومی قیادت اُٹھے اورکچھ کرے۔ٹرمپ اوراُن کے ساتھیوں نے ان تمام واقعات کوذہنی خلل کانتیجہ قراردے کرفائل کھلنے سے پہلے ہی بندکردی۔ مغربی دنیانے ذہنی خلل والے بہت سے ممالک دیکھے ہیں مگرمغربی تاریخ میں اس حوالےسے امریکاسے بڑاملک کوئی واقع نہ ہواہوگا۔بڑھکوں اورسیاسی حقائق میں اِتناواضح فرق کہیں اورنہیں رہاہوگا۔کبھی کبھی توایسالگتاہے کہ سبھی کچھ جعلی ہے۔ری پبلکنزاس حقیقت کاسہارالیتے ہوئے چل رہے ہیں کہ لوگ کچھ دنوں میں سب کچھ بھول جاتے ہیں۔عوام کے جذبات کی تسکین کیلئےاصلاحات کاراگ کچھ دیرکیلئےالاپاضرورجاتاہےمگرہوتاکچھ بھی نہیں یا یوں کہیے کہ کچھ بھی ایسا نہیں کیاجاتاجومعاملات کوبہتری کی طرف لے جائے۔ ڈیموکریٹس کامعاملہ یہ ہے کہ وہ کسی بھی ایشوپرتھوڑابہت شورتومچاتے ہیں مگراعتمادکافقدان انہیں بھی کچھ دیرمیں خاموش کردیتاہے۔وہ جانتے ہیں کہ کچھ بھی تبدیل نہیں ہوگا۔پہلے بھی اُنہوں نے بہت دعوے کیے مگرڈلیورنہ کرسکے۔لوگ اب ان کی کسی بات پربھی یقین کرنےکوتیار نہیں ۔ڈیموکریٹس میں اندرونی سطح پرغیرمعمولی اختلافات اورتضادات پائے جاتے ہیں۔سلیکون ویلی کی فرمزنے ڈیموکریٹس کونوازاہے۔ انٹرنیٹ کے نوگزے پیرڈیمو کریٹس کی امیدوں کامرکزرہے ہیں۔ عالمگیر نرم قوت ہی کو ڈیموکریٹس سب کچھ سمجھ بیٹھے ہیں۔سلیکون ویلی کی فرمزانسانی رویوں کے حوالے سے غیر معمولی کنٹرول کی حامی ہیں۔وہ اس معاملے میں مختلف سطحوں پربھرپوراندازسے کام کرتی ہیں۔ دل خراش حقیقت یہ ہے کہ امریکامیں پالیسی سازی اب سرکس جیسی ہوکررہ گئی ہے۔پالیسی کے نام پرصرف اچھل کودکی جا رہی ہے۔کسی بھی مسئلے کا کوئی پائیدارحل تلاش کرنے کی ضرورت محسوس کی جاتی ہے نہ اس حوالے سے ولولہ ہی پایا جاتا ہے۔فیس بک کے بانی مارک زکربرگ کاکانگریس میں بیان اس امرکامنہ بولتاثبوت ہے کہ امریکامیں جمودنے گھرکرلیا ہے،اب کچھ بھی تبدیل نہیں ہوگا۔خیال کیاجارہاتھاکہ فیس بک کوزنجیرپہنائی جائے گی، اُس کے اثرات کوکنٹرول کرنے کے حوالے سے کوئی واقعی ٹھوس اقدام کیاجائے گامگرایساکچھ بھی تونہ ہوا۔ری پبلکنزکواچھی طرح اندازہ ہے کہ فیس بک کے اثرات کتنے وسیع اورگہرے ہیں۔اُنہوں نے فیس بک کوانتہائی دائیں بازوکے نظریات کی تبلیغ واشاعت کے حوالے سےآلۂ کار بنانے پرتوجہ دی ہے۔ کوئی کتنے ہی دعوے کرے،کچھ بھی کہتاپھرے،حقیقت یہ ہے کہ امریکاوہ ملک ہے جہاں جمہوریت بری طرح ناکام ہوچکی ہے۔ ری پبلکنزنے اب محض کوراپ آرٹسٹس کی حیثیت اختیارکرلی ہے۔کارپوریٹ سیکٹراپنے مفادات کاہرحال میں تحفظ چاہتاہے اور ری پبلکنزاس حوالے سے اُس کی بھرپورخدمت کررہے ہیں۔سچ تویہ ہے کہ گرینڈاولڈپارٹی اب کارپوریٹ سیکٹر کےمفادات کی نگران ومحافظ بن بیٹھی ہے۔امریکامیں ایک ایسی قوم پروان چڑھ رہی ہے جومستقل نوعیت کے عدم اختیار سے دوچارہے۔ ایک زمانے سےامریکامیں بہبودِعامہ کےحوالے سے انقلابی نوعیت کے اقدامات کیے جانے کاغلغلہ ہے۔اس حوالے سےسوچا بہت کچھ جاتاہےمگرکیاکچھ بھی نہیں جاتا۔اوباماکے دورمیں صحتِ عامہ کامعیاربلندکرنے کے حوالے سے طرح طرح کے دعوے کیےگئےمگرہواکیا؟وہی ڈھاک کے تین پات۔آج حالت یہ ہے کہ اگرامریکامیں عوام کی بہبودسے متعلق کوئی بڑا کام ہو جائے تواُسے محض اتفاق ہی سمجھاجاناچاہیے۔بہبودِعامہ کاکوئی بھی کام اب سنجیدہ پالیسی سازی کانتیجہ نہیں ہوسکتا۔امریکی قیادت اورپالیسی سازی میں جوخامیاں اورکمزوریاں پائی جاتی تھیں،وہ ٹرمپ کی آمدکے بعددوچندہوگئیں۔ امریکیوں نے دیکھ لیاہےکہ ٹرمپ اور اُن کی ٹیم نے ہرمعاملے کوگرفت میں لے رکھاہے۔ٹرمپ نے ایوانِ صدرمیں ساراوقت عوام کے جبلّی تقاضوں کوکچلنے اوراپنے کاروباری مفادات کو زیادہ سے زیادہ محفوظ کرنے پرصَرف کیاہے۔کانگریس میں ری پبلکنزاس امرکو یقینی بنانے کیلئےفعال رہتے ہیں کہ کوئی بھی کسی بھی معاملے میں ٹرمپ کو نہ روکےاوریہی امریکاکی حقیقی ناکامی ہے۔	Politics Articles	امریکا کی حقیقی ناکامی
ہمارے ملک کوآزادہوئے 72سال سے زائدہوچکے ہیں مگرترقی آج بھی سیاست کی نظرہے کیونکہ اگرحکومت کوئی اچھاکام کرناچاہتی ہے تواپوزیشن اس کے آڑے آجاتی ہے کیونکہ انہیں ڈرہوتاہے اگریہ اچھاکام اس حکومت نے کرلیاتواگلی باری بھی یہی حکومت لے گی مگریہ نہیں سوچتے کہ بھلاتوہمارے ملک کاہورہاہے جیساکہ 2019کے آخرمیں حکومت نے جرمانے لگائے تواپوزیشن نے کھل کرمخالفت کی اورتاجروٹرانسپوٹرز کوآگے کردیاجس کی وجہ سے یہ جرمانے ختم ہوگئے ۔حکومت کواگراپناگھرسمجھیں توغلط نہ ہوگااب میں مثال کچھ اس طرح دوں گا کہ حکومت گھرکاسربراہ یعنی باپ ہوتاہے اوراپوزیشن ماں کارول اداکرے توعوام(اولاد)کیلئے بھلائی سوچی جاسکتی ہے یہاں پرمیڈیاکوبھی نظرانداز نہیں کیاجاسکتا میڈیاہمسائے کاکرداراداکرتاہے اب ہمسائے ماں باپ کواولاد کے درمیان اوراولاد کووالدین کے درمیان محبت اورفاصلے کم کرنے وبڑھانے کاکام کرتے ہیں مگرافسوس حکومت اوراپوزیشن سوتن والاکھیل کھیل کراولاد کوہی ذلیل ورسواکرتے ہیں کیونکہ دوسوتن آپس کی بھڑاس نکالنے کیلئے یہ تک بھول جاتی ہیں کہ اولاد چاہے ایک بیوی کوہویادوسری کی ہے تواپنے خاوند کی جس کی ذمہ داری دونوں کی بنتی ہے لیکن ہمارے سیاستدان اپنے مفاد کیلئے اپنے گھرکواجاڑرہے ہیں ۔جیسے کہ اوپرمیں نے جرمانوں کاذکرکیاتوہم عوام نے بھی اپوزیشن کے ساتھ اتحاد کرلیاصرف اپنی وقتی سہولت دیکھ کرکیونکہ جرمانے کچھ اس طرح کے تھے ۔تیزررفتاربسوں پر10,000روپے جرمانہ کارپر2500روپے پبلک سروس میں مسافروں کی اوورلوڈنگ پر5000روپے جرمانے عائد کیے گئے تھے بغیرہیلمٹ کے موٹرسائیکل چلانے پر1000روپے جرمانہ ،بغیرلائسنس ڈرائیونگ کرنے پرکار،موٹرسائیکل اورایل ٹی وی پر5000روپے جرمانہ ،دوران ڈرائیونگ موٹرسائیکل پر500اورکارسوارکو2000تک جرمانہ ،سیفٹی بیلٹ نہ استعمال کرنے پر ایل ٹی وی پر1500جبکہ بڑی گاڑیوں پر3000جرمانہ ہوگا،لین وائلیشن پرکاراورہلکی گاڑیوں کو1000 روپے جرمانے عائدکیے گئے ہیں ٹریفک قوانین روڈیوزرز کی حفاظت کیلئے ہوتے ہیں جن پرہم عمل کرکے جرمانوں کے علاوہ زندگی بھی بچاسکتے ہیں ۔حکومت کے اس اقدام پر ٹرانسپورٹرز تاجراوراپوزیشن نے خوب حکومت کی درگت بنائی مگرمیں نے شروع دن سے ہی یہی کہا کہ حکومت کیساتھ ہزاراختلاف صحیح مگریہ اقدام ہمارے فائدے کیلئے ہے میں نے مظاہرے میں شرکت کی جس میں ٹرانسپورٹرزنے پورالاہوربلاک کیاہوا تھا لوگوں کیلئے ایک جگہ سے دوسری جگہ جانے کیلئے بہت مشکلات تھیں پہلے توکوئی رکشہ ٹیکسی نہیں ملتی تھی اگرمل بھی جاتی تو500،1000سے کم کرایہ نہیں لیتے حکومت اورمیڈیانے ٹرانسپورٹرز کواتنی کوریج دی اورحکومت کوہی غلط ٹھہرایاتوحکومت پراتناپریشربنااورانہوں نے ٹرانسپورٹرز کے جرمانے کے آئین کوروک دیااب اگراس کادوسراپہلودیکھاجائے توہم ہیلمنٹ نہیں پہنیں گے توایکسیڈنٹ میں موت واقع ہوسکتی ہے مگرجرمانے کے ڈرسے اس کی پاسداری کریں ضروری بنائیں گے ۔اگرہم سیفٹی بیلٹ استعمال نہ کریں گے توکسی حادثہ کی صورت میں جان کی بازی ہارجائیں گے مگرچندہزارکی وجہ سے قانون پرعمل کرنافرض سمجھیں گے تیزرفتارگاڑیاں ہی ایکسیڈنٹ کی وجہ بنتے ہیں جس کی وجہ سے روز کئی جانیں جاتی ہیں اس کے علاوہ آج کل بیسیوں گاڑیوں والے دیکھنے کوملتے ہیں کہ فون سنتے ہوئے گاڑیاں چلارہے ہیں مگرہم عوام دیکھ کے ان دیکھاکردیتے ہیں جب کہ ٹریفک قوانین صرف حکومت کی ذمہ داری نہیں ہم سب کی بھی ذمہ داری ہے ہم عوام بھی کہتے ہیں یہ ان کامسئلہ ہے ہمارا نہیں حالانکہ زندگی جس کی بھی ہوقیمتی ہوتی ہے ۔کچھ روز پہلے کی بات ہے میرے کزن زبیرکاایکسیڈنٹ ہواتواس کے گھرآنے کے بعدسب کہہ رہے تھے کہ آپ توبڑااچھی طرح بائیک چلاتے ہیں اورسپیڈبھی آپکی ہمیشہ SLOWہوتی ہے پھرکیسے ایکسیڈنٹ ہواتواس وقت میرے سسرموجودتھے انہوں نے کہایہ اچھاڈرائیورہے اب ہرکوئی تواچھاڈرائیورنہیں یہ بات میں نے سنی تومیں نے سوچایہ بات توبالکل صحیح ہے کہ جولوگ ون ویلنگ کرتے ہیں،جوڈرائیوکرتے ہوئے موبائل فون کااستعمال کرتے ہیں جوڈرائیوراپنی گاڑی کو آہستہ چلانابھول چکے ہیں وہ یقیناً خود کواچھاڈرائیورسمجھتے ہیں اوروہ ہوبھی سکتے ہیں مگرایک بات ہے کہ شہرنااہل ڈرائیوروں سے بھراپڑاہے اوراس میں سب سے حیرانگی کی بات یہ ہے کہ کم عمربچے جن کی ٹانگیں بھی زمین پرمشکل سے لگتی ہیں وہ بائیک چلارہے ہوتے ہیں اورایسے ڈرائیوربھی میں نے دیکھے ہیں جن کی کارسے گردن بھی مشکل سے نظرآتی ہے وہ بھی روڈ پرڈرائیوکررہے ہوتے ہیں اوران کے والدین خوش ہورہے ہوتے ہیں مگرمیں اپنے قلم کے ذریعے انکو یہ پیغام دیناچاہتاہوں کہ خدارایہ سوچیں کہ تھوڑی دیرکی خوشی کیلئے کہیں آپ زندگی بھرکاروگ تواپنے گلے نہیں باندھ رہے کیونکہ اس عمرکے بچوں کوٹریفک قوانین کاپتہ نہیں ہوتااورایسے بچے کئی ایکسیڈنٹ کردیتے ہیں یہ توان کی اپنی جان چلی جاتی ہے یاوہ کسی کی جان سے کھیل جاتے ہیں جن کے قاتل یقیناً ان بچوں کے والدین ہی ہیں ۔کم عمربچوں (UNDER AGE Driver)کی کئی سال سے عوامی رکشہ یونین تشہیرکررہی ہے جویقیناً قابل فخربات ہے کہ ایسی تنظیمیں ہمارے مستقبل کوبچانے میں لگی ہیں اوریقیناً ٹریفک پولیس اورحکومت بھی پیش پیش ہے اس لیے جب تک ہم عوام حکومت کاساتھ نہیں دیں گے ان ٹریفک قوانین پرعملدرآمدہوہی نہیں سکتاآخرمیں اپوزیشن سے بھی اتناعرض کروں گاخداراآپ بھی عوام سے ماں والارویہ اپنائیں نہ کہ سوتیلی ماں جیسا۔ 	Politics Articles	حکومت، اپوزیشن اور عوام
امریکہ اور ایران کے درمیان جنگ کا ماحول بن چکا تھا ۔ امریکہ نے جس حملہ کے ذریعہ جنگ کا آغاز کیا تھا اس میں اسے کس حد تک کامیابی یا ناکامی ہوتی ہے اس کا اسے خود اندازہ نہیں تھا۔ البتہ عالمی قائدین اچھی طرح جانتے ہیں کہ اگر تیسری جنگ عظیم کا آغاز ہوتا ہے تو اسکی لپیٹ میں وہ سب ہی آجائیں گے اورجوہری ہتھیاروں سے لیس طاقتور ترین کہلانے والی دنیا تباہی و بربادی کی وجہ سے کمزورہوجائے گی۔ آج نیوکلیئر طاقت کی بنا ء پر امریکی صدرڈونلڈ ٹرمپ جس طرح دوسرے ممالک کو کمزور سمجھتے ہیں اور اپنے آپ کو دنیا کا طاقتور ترین صدر محسوس کرتے ہیں انہیں شاید اس کا بہت جلد احساس ہوگیا۔ کیونکہ امریکی صدر کے وہم وگمان میں بھی نہ تھا ہوگا کہ 7؍ جنوری کی صبح ایران اپنے سب سے اہم جنرل قاسم سلیمانی کی ہلاکت کا بدلہ لینے کے لئے عراق میں موجود اسکے فوجی ٹھکانوں پر حملہ کردے گا۔ ذرائع ابلاغ کے مطابق ایران نے عراق میں امریکیوں کے زیر استعمال دوفوجی اڈوں عین الاسد اور ارابیل پربیلسٹک میزائل حملے کردیئے جس کی تصدیق پینٹاگون کی جانب سے بھی کردی گئی ہے جبکہ ایرانی ذرائع ابلاغ کا دعوی ہے کہ اس حملے میں 80افراد ہلاک ہوگئے اور امریکہ کو بھاری مقدار میں جنگی سازو سامان کی تباہی کا نقصان ہوا ہے۔جبکہ امریکی میڈیا کا دعوی ہیکہ امریکی ریڈار دوران پرواز میزائلوں کا بروقت پتا چلانے میں کامیاب رہے تھے جس کے باعث امریکی فوجی محفوظ مقام پر منتقل ہوگئے تھے، اس دعوی میں کتنی صداقت ہے اسے صاحبِ فہم سمجھ سکتے ہیں ۔جبکہ ایران پاسداران انقلاب کے نائب کمانڈر برائے آپریشنز عباس نیل فروش نے کہا ہے کہ ہمارے پاس معلومات تھیں کہ الاسد فوجی اڈے اور خطے میں امریکی افواج تیار ہیں لیکن وہ ہمارے ایک بھی بلیسٹک میزائل کا رخ بدلنے میں کامیاب نہیں ہوسکے۔ انکا کہنا ہے کہ ہمارے میزائل اپنے نشانے پر لگے۔بتایا جاتا ہے کہ ایران نے مجموعی طور پر 15بلیسٹک میزائل فائر کئے ، حملوں میں استعمال کئے جانے والے بلیسٹک میزائل کا نام ’’فتح 110‘‘ ہے جو کہ زمین سے زمین پر300کلو میٹر تک اپنے ہدف کو نشانہ بنانے کی صلاحیت رکھتا ہے۔ ایران ان حملوں کے بعد اپنے متعدد جنگی طیارے فضائی حدود کی نگرانی کرنے کے لئے تعینات کردیئے ہیں جبکہ امریکہ اور اس کے اتحادیوں کو جوابی حملہ نہ کرنے کی دھمکی بھی دی ہے۔ایرانی رہبر اعلیٰ آیت اﷲ علی خامنہ ای نے عراق میں امریکی فوجی اڈوں پر حملے کے بعد قوم سے خطاب کرتے ہوئے کہا ہے کہ امریکی اڈے پر حملہ کامیاب رہا۔ انہوں نے اعلان کیا کہ اب امریکہ کے خلاف اس سے بھی بڑے حملے کئے جائیں گے۔ آیت اﷲ علی خامنہ ای نے کہاکہ ایرانی قوم آج دنیا کے غنڈوں کے سامنے ڈٹ گئی ہے۔انہوں نے اپنی تقریر میں کہا کہ قاسم سلمانی بہادر او رحکمت عملی میں مہارت رکھتے تھے ۔انہوں نے مغربی ایشیا میں امریکی منصوبوں کو ناکام بنایاتھا اور ان کی مدد سے عراق، شام اور لبنان میں امریکی منصوبے ناکام بنائے گئے۔ایرانی صدر حسن روحانی نے کابینہ اجلاس کے بعد اپنے خطاب میں امریکہ کو مخاطب کرتے ہوئے کہا کہ ایرانی جنرل سلیمانی کی ہلاکت کا بدلہ خطے سے امریکہ کو نکال کر لے گا۔انکا کہنا تھا کہ ’’تم نے جنرل سلیمانی کا ہاتھ ان کے جسم سے قطع کیا، اب اس خطے سے تمہارے قدم اکھاڑدیئے جائیں گے‘‘۔ایرانی پاسدارانِ انقلاب کی قدس فورس کے62سالہ طاقتور سربراہ جنرل قاسم سلیمانی کی 3؍ جنوری کی صبح عراق میں امریکی افواج کے فضائی حملے میں ہلاکت نے عالمی سطح پر ہلچل پیدا کردی۔ اس حملہ میں ایران کی حمایت یافتہ ملیشیا ئی عراقی کمانڈر ابو مہدی المہندس اور دیگر9 افراد ہلاک ہوگئے۔ ذرائع ابلاغ کے مطابق جنرل قاسم سلیمانی کا ایرانی حکومت میں ایک کلیدی کردار تھا اور ان کی قدس فورس صرف رہبر اعلیٰ آیت اﷲ علی خامنہ ای کو جوابدہ ہوتی ہے۔قاسم سلیمانی کے ہلاکت کے فوری بعدایرانی رہبر اعلیٰ آیت اﷲ علی خامنہ ای نے اپنے ردّعمل میں قاسم سلیمانی کے قتل کا بدلہ لینے کا اعلان کیا تھا۔عراقی وزیر اعظم نے بھی اس حملہ کی مذمت کی، انہوں نے کہا کہ امریکی کارروائی اس کی سالمیت کی کھلی خلاف ورزی او رملک کے وقار پر کھلا حملہ ہے۔ایرانی صدر حسن روحانی نے دوٹوک موقف اختیار کرتے ہوئے کہا کہ امریکی حملے نے اس کے خلاف مزاحمت کیلئے ایران کو مزید پرعزم کردیا ہے ۔ کوئی شک نہیں کہ ایران اور دوسرے آزادی پسند ملک اس کا بدلہ لیں گے۔ایران کے وزیر خارجہ جواد ظریف نے امریکی اقدام کو عالمی دہشت گردی قرار دیا ۔قاسم سلیمانی پر حملہ کرنے کے بعد امریکی محکمہ دفاع کاکہنا تھاکہ امریکی افواج نے صدارتی حکم پر بیرون ملک امریکی اہلکاروں کے تحفظ کی غرض سے جنرل قاسم سلیمانی کو ہلاک کیا ہے ۔ ایران نے قاسم سلیمانی کی موت کا بدلہ لینے کے لئے جس طرح 7؍ جنوری کو میزائل حملے کئے ہیں اس سے صاف ہوجاتا ہے کہ اب امریکہ کے سامنے ایک ایسا ملک کھڑا ہے جس پر کئی برسوں سے پابندیاں عائد ہونے کے باوجود وہ بدلہ لینے کے قابل ہے۔ 62سالہ قاسم سلیمانی کا تعلق ایک غریب گھرانے سے بتایا جاتا ہے ،واجبی سی باقاعدہ تعلیم حاصل کی تھی لیکن پاسداران انقلاب میں شمولیت کے بعد وہ تیزی سے اہمیت حاصل کرتے گئے۔ بتایاجاتا ہیکہ 1980سے 1988ء تک جاری ایران عراق جنگ میں قاسم سلیمانی نے نام کمایا، اور جلد ہی وہ ترقی کرتے ہوئے سینئرکمانڈر بن گئے۔1998ء میں قدس فورس کے کمانڈر بننے کے بعد قاسم سلیمانی نے بیرونِ ملک خفیہ کارروائیوں کے ذریعہ مشرقِ وسطیٰ میں ایران کے اثر میں اضافہ کرنا شروع کیا۔ اس کے علاوہ انہوں نے اپنے اتحادی گروہوں کو ہر ممکن مدد فراہم کی اور ایران سے وفادار ملیشیاؤں کا ایک نیٹ ورک تیار کیا۔ عراق کے سابق صدر مردِ آہن صدام حسین مرحوم کے خلاف قاسم سلیمانی نے عراق میں شیعہ اور کرد گروپوں کی مدد کی جبکہ لبنان میں حزب اﷲ اور فلسطینی علاقوں میں حماس کے بھی مددگار رہے۔2003ء میں عراق پر امریکی جارحیت کے بعد سلیمانی نے عراق میں سرگرم گروپوں کی امریکی اڈوں اور مفادات کو نشانہ بنانے کے سلسلے میں رہنمائی بھی کی۔ بتایا جاتا ہے کہ قاسم سلیمانی نے شامی صدر بشارالاسد کے خلاف 2011میں شروع ہونے والی مسلح مزاحمتی تحریک سے نمٹنے کیلئے حکمت عملی بھی تیار کرکے دی ۔ایران کی اس مدد اور روسی فضائی مدد نے ہی بشارالاسد کو آج اقتدار پر بحال رکھا ہوا ہے ۔یمن میں بھی صدر عبدربہ منصور الہادی حکومت کے باغی حوثیوں کو بھی آگے بڑھانے میں قاسم سلیمانی کا اہم رول بتایا جاتا ہے۔ امریکی وزیر خارجہ مائیک پومپیو نے اپریل 2019میں قاسم سلیمانی کی قدس فورس اور ایرانی پاسدارانِ انقلاب کو دہشت گرد قرار دیا تھا اور الزام عائد کیا تھا کہ قدس فورس لبنان کی حزب اﷲ اور فلسطین اسلامک جہاد سمیت ایسے گروہوں کی مشرقِ وسطیٰ میں مدد کیلئے بنیادی ڈھانچہ ہے، جنہیں امریکہ دہشت گرد قرار دے چکا ہے اور یہ فورس انہیں مالی مدد، تربیت، ہتھیار اور آلات فراہم کرتی ہے۔ امریکی محکمہ دفاع نے سلیمانی کا نام لے کر کہا کہ وہ عراق اور پورے خطے میں امریکی سفارتی عملے اور امریکی فوجیوں پر حملوں کے منصوبے بنانے میں سرگرم رہے ہیں۔ اب جبکہ قاسم سلیمانی کو ہلاک کردیا گیا اور انکی موت کا بدلہ لینے کیلئے ایران نے جو اعلان کیاتھا اس کا آغاز بھی ہوچکا ہے ۔ امریکہ نے اس کے خلاف کسی بھی قسم کی کارروائی کرنے پر خطرناک نتائج کی وارننگ دی تھی اب دیکھنا ہیکہ امریکہ ایران کی جانب سے کئے گئے حملہ کا کس طرح جواب دیتا ہے اور عالمی طاقتیں ان دونوں کے درمیان کس قسم کا رول ادا کرتے ہیں۔ یہاں یہ بات قابلِ ذکر ہیکہ امریکہ اور ایران کے درمیان جو جنگی ماحول پیدا ہوگیا ہے اس کا زیادہ تر نقصان اسلامی ممالک اور مسلم امہ کو ہی ہوگا۔ کیونکہ یہ جنگ امریکہ یا کسی دورے ملک میں نہیں بلکہ مشرقِ وسطی میں ہوگی اور مشرقِ وسطیٰ میں امتِ مسلمہ کا جانی ومالی نقصان شدید تر ہوگا۔ عالمی سوپر پاور ممالک اپنے ہتھیاروں کی ترسیل اور معاشی استحکام کے لئے خطے کو جنگ کی لپیٹ میں لانا چاہتے ہیں تاکہ انکی فوج کے اخراجات اور دیگر جنگی ساز و سامان کی ترسیل آسانی سے ہوسکے۔قاسم سلیمانی کے جانشین کی حیثیت سے انکے نائب رہنے والے اسماعیل قانی کو قدس فورس کا سربراہ بنایا گیا ہے۔ قدس فورس ایران کی سیکیوریٹی فورسز پاسدارانِ انقلاب کی وہ شاخ ہے جس کے پاس ایران سے باہر فوجی آپریشن کرنے کی ذمہ داری ہے۔ اسے 1979ء میں ایران میں اسلامی انقلاب کے موقع پر تشکیل دیا گیا تھا ۔جس کے ذریعہ ملک میں اسلامی نظام کی حفاظت کی جاسکے۔ 63سالہ اسماعیل قانی ایران کے مقدس شہر مشہد میں پیدا ہوئے ۔یہ ایران کا دوسرا سب سے زیادہ آبادی والا شہر ہے اور اسے شیعہ مسلمانوں کی زیارت کیلئے ایک اہم مقام قرار دیا جاتا ہے۔ جنرل قاسم سلیمانی کی 3؍ جنوری کوامریکی حملہ میں ہلاکت اور پھر7؍جنوری کوایران کی جانب سے امریکی ٹھکانوں پربیلسٹک میزائل کے ذریعہ جوابی کارروائی کے بعد دونوں ممالک کے درمیان جنگ کے امکانات ختم ہوتے دکھائی دے رہے ہیں۔ امریکی نائب صدر مائیک پینس نے خفیہ اطلاعات کی بنیاد پر دعوی کیا ہے کہ ایران نے عراق میں موجود اپنی عسکری تنظیموں کو ہدایت دی ہیکہ وہ امریکی تنصیبات کو نشانہ نہ بنائیں۔امریکی صدر ٹرمپ نے پریس کانفرنس سے خطاب کرتے ہوئے کہا ہے کہ وہ ایران کی جانب سے فوجی اڈے پر میزائل حملوں کا جواب دینے کا ارادہ نہیں رکھتے۔انہو ں نے بتایا کہ حملے میں کوئی امریکی ہلاک یا زخمی نہیں ہوا، امریکی صدر کا کہنا ہے کہ ایسا نہیں ہے کہ ہمارے پاس بھاری ہتھیار ہیں تو ہم انہیں ہر صورت استعمال بھی کریں۔ امریکہ کا کہنا ہیکہ وہ ایران سے سنجیدگی کے ساتھ غیر مشروط مذاکرات کرنے کیلئے تیار ہے۔اس طرح ایران کی جوابی کارروائی کے بعد امریکہ کے تیور بدلتے دکھائی دے رہے ہیں۔ یوکرائنی ہوائی جہاز تہران کے قریب گرکر تباہ ، 176افراد ہلاک یوکرائن کی قومی فضائی کمپنی کا مسافر بردار ہوائی جہاز3؍ جنوری کو ایرانی دارالحکومت تہران کے مرکزی ایئرپورٹ سے پرواز کرتے ہی تباہ ہوگیا۔ یوکرائنی ہوائی جہاز بوئنگ 737تھا۔ بتایا جاتا ہے کہ جہاز پرواز کرتے ہوئے اونچائی پر پہنچتے ہی ایک انجن میں آگ لگ گئی اور فوری بعد اس سے رابطہ منقطع ہوگیا۔ بتایا جاتا ہیکہ انجن میں آگ لگنے کے بعد پائلٹ ہوائی جہاز پر کنٹرول کھو بیٹھا۔ تہران میں گرکر تباہ ہونے والا یوکرینی مسافر طیارہ جس میں 176افراد ہلاک ہوگئے تھے۔حادثہ کا شکار ہونے والے اس طیارہ پر شکوک و شبہات پائے جارہے ہیں۔ایران نے امریکہ ، کینیڈا او ربرطانوی حکام کے ان دعوؤں کی تردید کی ہیکہ ایرانی فضائی حدود میں یوکرین کے طیارے کو حادثہ ایرانی طیارہ شکن میزائل لگنے کے باعث پیش آیا تھا۔کینیڈا کے وزیر اعظم جسٹن ٹروڈو نے کہا ہیکہ انہیں متعدد ذرائع سے ملنے والی اطلاعات سے اشارہ ملتا ہیکہ یہ طیارہ ایران کے زمین سے فضا میں مار کرنے والے میزائل کا نشانہ بنا، تاہم انہوں نے یہ بھی کہاکہ ممکن ہے کہ یہ عمل غیرارادی طور پر ہوا ہو۔ امریکی محکمہ دفاع پینٹا گون کے ذرائع نے دعوی کیا ہیکہ انہیں یقین ہے کہ طیارے کو میزائل نے نشانہ بنایا ہے۔ ایران کی جانب سے حادثہ کی تحقیقات کی جارہی ہے ، ایران کی جانب سے تحقیقات کی سربراہی کرنے والے حسن رضاعی نے آج ایک پریس کانفرنس میں کہا ہیکہ حادثے میں فلائیٹ ڈیٹا ریکارڈ کو نقصان پہنچا ہے لیکن اس کے میموری یونٹ اور کاک پٹ وائس ریکارڈر بظاہر سلامت ہیں۔وائس آف جرمنی کے مطابق ایرانی وزارت خارجہ کے ترجمان عباس موسوی نے آج یوکرائنی حکام اور طیارہ ساز کمپنی بوئنگ کے اہلکاروں کو طیارے کی تحقیقات کے لئے ایران کا دورہ کرنے کی دعوت دی ہے۔ اب تحقیقات کے بعد ہی پتہ چلے گا کہ حادثہ کا شکار ہونے والے طیارے کے ساتھ کیا معاملہ پیش آیا تھا۔ چین اور انڈونیشیا کا متنازعہ سمندری علاقہ کہیں مذہبی و لسانی بنیاد پر لڑائی جھگڑے، ظلم و زیادتی تو کہیں ملکوں کے درمیان تنازعات نے عالمی سطح پر انسانوں کو ترقی و خوشحالی سے دور کرکے رکھ دیا ہے۔ عالمی سوپر پاور ممالک چاہتے ہیں کہ انکی اجارہ داری ہمیشہ کمزور ممالک پر چھائی رہے۔ اور پھر اگر مسلم ممالک یا امتِ مسلمہ کی بات ہوتی ہے تودشمنانِ اسلام میں اتحاد کوئی نئی بات نہیں۔ مشرقِ وسطیٰ کے حالات ان دنوں تیسری جنگ عظیم کی طرف اشارہ کررہے ہیں۔ اور اگر واقعی جنگ عظیم سوم کا آغاز ہوتا ہے تو دنیا عظیم تباہی سے دوچار ہوجائے گی۔ امریکہ اورایران کے درمیان جنگ کا آغاز ہوچکا ہے ۔ ادھر چین ،انڈونیشیا کے ساتھ چھیڑخوانی کرنے کی کوشش کررہا ہے۔ذرائع ابلاغ کے مطابق بحیرہ جنوبی چین میں متنازعہ جزائر کے قریب چینی بحری جہاز کے گزرنے کے بعد انڈونیشیا نے اپنے جنگی بحری جہاز اس علاقے میں متعین کردیئے ہیں۔ جکارتہ حکومت کے فیصلے کے بعد انڈونیشی فوج نے متنازعہ سمندری حدود میں آٹھ جنگی بحری جہاز تعینات کرنے کی تصدیق کی ہے۔چین بحریہ جنوبی چین پر اپنی ملکیت ظاہر کرتا ہے اور دوسری جانب جنوبی مشرقی ایشیائی اقوام ویتنام ، فلپائن اور ملیشیا اسی چینی دعوے کو تسلیم نہیں کرتے۔ افغان۔ قیام امن کومتاثر کرنے کا ذمہ دار ایران۔پومپیو افغانستان میں قیام امن کو متاثر کرنے کے اصل ذمہ دار کون ہیں اس سلسلہ میں سب ہی جانتے ہیں ۔امریکہ کی جانب سے افغانستان میں ملامحمد عمر کی طالبان حکومت کو جس طرح تباہ برباد کیا گیا اور اس کے بعد جو کشیدہ حالات افغانستان میں رونما ہوئے آج تک وہ قابو میں نہ ہوسکیں۔ قیام امن کی تمام تر کوششیں بیکار ہوتی رہیں۔ امریکہ افغانستان میں کامیابی حاصل نہ کرسکا اور آج قیام امن کے نام پر طالبان کو کسی نہ کسی طرح منانے کی کوشش کررہا ہے لیکن اس کی یہ کوشش ناکامی کا شکار ہوتی جارہی ہے۔ امریکہ اپنی ناکامی کو چھپانے کیلئے ایران کو اس کا ذمہ دار ٹھہرارہا ہے۔ ذرائع ابلاغ کے مطابق امریکی وزیر خارجہ مائیک پومپیو کا کہنا ہے کہ افغانستان میں قیام امن کو ایران متاثر کررہا ہے۔ انہوں نے کہا کہ افغانستان میں امن قائم کرنے کی علاقائی اور بین الاقوامی کوششوں میں شامل ہونے سے ایران نے ہمیشہ گریز کیا ہے۔ وزیر خارجہ کا کہنا ہے کہ ایران امن کوششوں میں شمولیت اختیار کرنے کے بجائے ان کی اہمیت کوکم کرنے میں مصروف رہا اور عالمی سطح پر دہشت گردانہ کاررائیوں کی حمایت بھی جاری رکھی ہے۔ امریکی وزیر خارجہ نے یہ بات واشنگٹن میں وزارتِ خارجہ کے دفتر میں منعقدہ ایک نیوز کانفرنس میں ان خیالات کا اظہار کیا ۔ ******  	Politics Articles	ایران کی امریکہ کے خلاف جوابی کارروائی۰۰۰
صوبہ کرناٹک کے چکمگلورو ضلع کے سرنگیری میں کنڑا ساہیتہ پریشد کی سالانہ نشست کا اہتمام کیا گیا تھا،اُس نشست کی صدارت کنڑا زبان کے مشہور ادیب،قلمکار،لیفٹ سوچ کے حامل وٹھل ہیگڈے کلکلی کی ذمہ تھی،وٹھل ہیگڈے ایک ایسی شخصیت ہیں جنہوںنے ہمیشہ ہندو مسلم یکجہتی کیلئے کام کیا،بابا بڈھن گری مزار کے تنازعات کے درمیان وہ ہمیشہ امن و امان بحال رکھنے کیلئے کام کیا،ہندو فرقہ پرستوںکی انہوںنے ہمیشہ مخالفت کی تھی اور وہ کبھی بھی سنگھ پریوارکی پالیسی کے خلاف رہے،اسی وجہ سے سنگھ پریوار وٹھل ہیگڈے کے خلاف محاذ آرائی کرتا ہے،یہاں تک انہیں نکسلیوں کا ہمدرد قرار دیتے ہوئےانہیں حراساں کرنے کی کوشش کی۔اب جب کہ کنڑا زبان کی سالانہ نشست میں ادباء نے انہیں جلسہ کی صدارت کا موقع دیا تو ریاست میں برسراقتدار بی جے پی حکومت کے متنازعہ وزیر سی ٹی روی نے ان کی صدارت میں جلسہ منعقد کرنے سے روک دیا اور اس جلسہ کیلئے سرکاری امداد کو بھی روک دی،سی ٹی روی نے یہاں تک سازش کی کہ جلسہ کی آمد کیلئے لگائے بیانر و فلکس ہٹانے کیلئے بھی کوشش کی گئی۔غرض کہ سنگھ پریوارکی جانب سےحق پرستوں کو جس قدر حراساں کرنا تھا اس سے کہیں زیادہ کوششیں ان کے اپنے حکمران کررہے ہیں۔کل تک فیض احمد فیض،حبیب جالب،علامہ اقبال جیسے شعراء کے کلام کو ہندوستان میں ممنوع قرار دینے کیلئے پہل کی تھی ،ان کے کلام کو ہندو مسلم کا رنگ دینے کی کوشش کی جارہی تھی،اب نوبت یہاں آگئی ہےکہ ہندوستان کے ادباء و شعراء کو یہ لوگ ممنوع قرار دے رہے ہیں۔سال19-2018 ادب کی دنیا کیلئے بھی خطرناک ثابت رہا،ہندوستان کے کئی مشہورومعروف شعراء کو اربن نکسلی کاسہرا باندھا گیا،اب اُن کے کلام کو پابندی عائد کرنے کیلئے پہل شروع کی گئی ہے۔ہٹلر کے دورمیں بھی نازی مخالف ادب پر پابندی لگائی تھی اب وہی دور مودی حکومت میں آچکا ہے۔غو رطلب بات یہ ہے کہ ملک میں جاری اس افراتفری کے ماحول میں خصوصاً اردو زبان سے جڑے ہوئے ادباء،شعراء اور قلمکار حکومت کی پالیسیوںکی مخالفت کرنے کے بجائے حکومت کی تائید میں بیٹھے ہوئے ہیں۔بھلے ہی وہ زبان سے کچھ نہ کہہ رہے ہوں،لیکن ان کی خاموشی ہی ظلم کی تائید کیلئے کافی ہے۔آج کلکلی وٹھل ہیگڈے کی ہی ایسی نوبت آگئی ہو تو کیا شک کہ کل اردوزبان پر بھی پابندی لگانے کیلئے حکومت کمر بستہ ہوجائے۔ویسے بھی این آر سی کے تحت دیکھا جائے تو اردوزبان بھی غیر ملکی زبان ہی ہے،اس زبان میں فارسی، عربی،پشتو،کشمیری اور سنسکرت الفاظ ضرورہیں،لیکن اکثریت غیر ملکی زبانوں کے الفاظ ہونے کی وجہ سے اس زبان کو بھی بے وقوف حکمران پابندی عائد کرنے میں دیر نہیں لگائینگے۔ضرورت اس بات کی ہے کہ ادب نواز افراد تعریفوںکے مقالے،مرحوموںکے مرثیہ اور چاپلوسی کے قصیدے گانے کے بجائے ملک کے حالات پر اپنے قلم سے قلمی جہاد کریں،لوگوں کے درمیان بیداری لائیں،اردو کو فصیح بلیغ نہ رکھتے ہوئے عام فہم کی زبان کا استعمال کرتے ہوئے عوام کو اتحادسے رہنے اورفرقہ پرستی سے دو ررہنے،فاسق حکومت کی پالیسیوں کے تعلق سے بیداری لانے کیلئے ہمہ وقت کام کریں،کل تاریخ نہیں پوچھے گی کہ فلاں شاعر نے اُس کی محبوبہ کی تعریف میں کتنے اشعار لکھے تھے،بلکہ یہ پوچھے گی کہ کس شاعرنے انقلابات کو ہوادی،کل قیامت کے روز اللہ اپنے شاعر بندوں سے یہ نہیں پوچھے گا کہ تمہاری شراب میں مٹھاس تھی یا کڑواہٹ،تمہاری غزل کی بحر میں معشوقہ کی لہر تھی یا نہیں،بلکہ یہ پوچھے گا کہ جو صلاحیتیں تمہیں دی گئی تھی اُس سے تم نے کتنا کام قوم کیلئے کیا ہے؟۔	Politics Articles	کیا نوبت آگئی
سویلین بالا دستی کے نعرے سنتے سنتے عشرے بیت چلے مگر یہ خواب ادھورا ہی رہا۔ یہی سنا تھا کہ پارلیمنٹ کی بالادستی کو کوئی چیلنج نہیں کر سکتا، حقیقت مگر یہ کہ ہر دَور میں کوئی نہ کوئی ’’بالادست پلس ‘‘ بھی ہوتا ہے جس کی چوکھٹ پر سجدہ ریز ہونے والے ٹکے ٹوکری۔ اگر ہمارا کہا درست نہیں تو پھر 18سے زائد وزرائے اعظم ڈکارنے پر بھی یہی پارلیمنٹ بھیگی بِلّی کیوں بنی رہی؟۔ یہ کیسی بالادستی ہے جس میں قائدِایوان کو کان سے پکڑ کر نکال دیا جاتا ہے اور پارلیمنٹ ’’ٹُک ٹک دیدم، دَم نہ کشیدم‘‘ کی عملی تصویر۔ ذوالفقارعلی بھٹو سویلین بالا دستی کا نعرہ لگاتے لگاتے پھانسی پر جھول گئے۔ نوازشریف نے سویلین بالا دستی کا خواب دیکھا، 2 بار حکومت سے ہاتھ دھوئے اور ایک بار جَلاوطن ہوئے۔ پرویزمشرف کی مرضی کے بغیر بینظیر پاکستان آئیں اور دہشت گردی کا لقمہ بنیں البتہ آصف زرداری عقلمند نکلے۔ اُنہوں نے اینٹ سے اینٹ بجا دینے کی بات کی اور یہ بھی کہا ’’تم نے 3 سال رہنا ہے، پھر ہم نے ہی ہونا ہے‘‘۔ لیکن دال گلتی نہ دیکھ کر وہ ’’نیویں نیویں‘‘ہو کر نکل لیے۔ پھر تب ہی پلٹے جب ’’بالادستوں‘‘نے اجازت دی۔ نجی محفلوں میں ہم کھلم کھلا اقرار کرتے ہیں کہ ’’اصلی تے وَڈے‘‘ بالادست وہی ہیں جن کے سرِعام ذکر پر ہماری زبانوں پر لکنت طاری ہو جاتی ہے پھرہم پارلیمنٹ کی بالادستی کی بڑھکیں لگانے کی بجائے مان کیوں نہیں لیتے کہ بالادست وہی جو تھے، ہیں اور شاید ہمیشہ رہیں گے۔ دو تہائی اکثریت کے ساتھ تیسری بار وزیرِاعظم بننے والے بزعمِ خویش ’’بالادست‘‘ نوازشریف سپریم کورٹ کے ایک متنازع فیصلے کی بھینٹ چڑھنے کے بعد ’’نظریاتی‘‘ ہوگئے۔ اُنہوں نے ’’ووٹ کو عزت دو‘‘ کا نعرہ لگایا جسے عوام میں بہت پذیرائی حاصل ہوئی لیکن نظریاتی نوازشریف کو اُن کا اپنا بھائی شہبازشریف ’’ڈکار‘‘ گیا۔ 2018ء کے عام انتخابات سے پہلے ایک طرف نوازشریف اور اُن کی بیٹی مریم نواز ’’ووٹ کو عزت دو‘‘ کا نعرہ لے کر نکلے تو دوسری طرف شہبازشریف مصلحتوں کی ’’بُکل‘‘ مارے نظر آئے۔ اِسی دوران محترمہ کلثوم نواز شدید علیل ہو کر لندن پہنچیں۔ میاں صاحب اور مریم نواز بھی بیگم کلثوم نواز کی عیادت کے لیے لندن چلے گئے۔ اُن کی عدم موجودگی میں باپ بیٹی کو قید کی سزائیں سنائی گئیں اور وہ دونوں قید بھگتنے کے لیے پاکستان چلے آئے۔ بیگم کلثوم نواز کی رحلت کی خبر باپ بیٹی کو جیل میں ملی۔ میاں صاحب اب بھی شدید علیل ہیں لیکن وہ بَدفطرت جو بیگم کلثوم نواز کی بیماری کو ڈرامہ قرار دیتے تھے، اب یہی کچھ میاں نوازشریف کی بیماری کے بارے میں کہہ رہے ہیں۔ جس دن پارلیمنٹ نے آرمی ایکٹ میں ترمیم منظور کی، اُسی دن مریم نواز نے ٹویٹر پر اپنی ’’پروفائل پکچر‘‘ تبدیل کرکے میاں نوازشریف کی اُداسیوں بھری تصویر لگا دی۔ یہ تصویر پیغام دے رہی تھی کہ میاں صاحب کو آرمی ایکٹ میں اتنی سرعت کے ساتھ کی جانے والی ترمیم پسند نہیں آئی۔ مریم نواز کا ٹویٹر اب بھی خاموش ہے جو اِس بات کی گواہی دے رہا ہے کہ وہ بے بَس اور بے اختیار ہیں۔ وہ نوازلیگ کی نائب صدر ہیں لیکن سابق گورنرسندھ محمدزبیر کے مطابق آرمی ایکٹ میں تبدیلی کے سلسلے میں نوازلیگ کی پارلیمانی کمیٹی کے اجلاس میں شرکت کے لیے اُنہیں دعوت دی گئی اور نہ ہی اعتماد میں لیا گیا۔ مریم نواز کی پروفائل پکچر پر میاں صاحب کی تصویر دیکھ کر یوں محسوس ہوتاہے جیسے وہ کہہ رہے ہوں تھی شبِ تاریک ،چور آئے جو کچھ تھا لے گئے کر ہی کیا سکتا تھا بندہ ، کھانس لینے کے سوا ہمیں اب بھی یقین کہ میاں شہبازشریف خواہ کچھ بھی کر لیں، مستقبل مریم نواز ہی کا ہے اور وہی نوازلیگ کی قیادت بھی سنبھالیں گی۔ کہا جا رہا ہے کہ آرمی ایکٹ میں ترمیم کے بعد ثابت ہو گیا کہ پارلیمنٹ بالا دست ہے لیکن کیا واقعی؟۔ وثوق سے کہا جا سکتا ہے کہ اِس ترمیم کو نوے فیصد پارلیمنٹیرینز نے پڑھا بھی نہیں ہوگا۔ جس دیس میں صوبائی وزیرِتعلیم ’’دہ جماعت پاس‘‘ ہو اور وزیرِاطلاعات کہے کہ وزیرِتعلیم نے ’’اچھے سکول‘‘ سے میٹرک کیا ہے، وہاں آرمی ایکٹ کو سمجھنے کی صلاحیت کہاں۔ نوازلیگ اور پیپلزپارٹی سمیت سبھی نے اِس ترمیم پر لبّیک کہا البتہ چند چھوٹی جماعتیں دور دور رہیں۔ سینٹ میں جو طُرفہ تماشہ ہوا، وہ ناقابلِ یقین۔ ابھی ووٹوں کی گنتی جاری تھی کہ چیئرمین سینٹ نے ترمیم کی منظوری کا اعلان بھی کر دیا۔ سینٹ کا اجلاس صرف بائیس منٹ چلااور 12 منٹ میں ترمیم منظور بھی ہو گئی۔ پچھلے ڈیڑھ سال سے حکومت صدارتی آرڈیننسز کے سہارے چل رہی تھی، آرمی ایکٹ میں ترمیم کا یہ پہلا بِل ہے جو پارلیمنٹ سے منظور ہواجس سے بالادستوں کی بالادستی پر مہرِتصدیق ثبت ہوگئی۔ سبھی جانتے تھے، ترمیم کی منظوری اظہرمِن الشمس کہ جب ’’ماشٹر جی‘‘ کے ہاتھ میں ڈنڈا، ماتھے پر بَل، چہرہ غصّے سے لال بھبھوکاہو اور وہ ’’کچیچیاں وَٹ‘‘ رہا ہو تو پھر بڑے سے بڑے ’’پھنّے خاں‘‘ طالبعلم کی بھی ’’تَنبی‘‘ گیلی ہو جاتی ہے۔ یہ پنجابی محاورہ شاید کسی ایسے ہی موقعے پر ایجاد کیا گیا کہ ’’کھوتے دی کی مجال کہ بیڑی نہ چڑھے‘‘ (گدھے کی کیا مجال کہ وہ کشتی پر سوار نہ ہو)۔ ہمیں آرمی ایکٹ میں ترمیم پر کوئی اعتراض نہیں۔ اگر حکمران جس سویلین ملازم کی جی چاہے مدتِ ملازمت میں توسیع کر سکتے ہیں تو سرحدوں کی حفاظت کرنے اور سینوں پر گولیاں کھانے والوں کے سربراہ کی مدتِ ملازمت میں توسیع کیوں نہیں۔ ہمیں اعتراض ہے تو صرف یہ کہ پہلے سپریم کورٹ میں اِسی توسیع پر جَگ ہنسائی ہوئی اور اب جس تیزی سے آرمی ایکٹ میں ترمیم کی گئی، وہ بھی جگ ہنسائی کا باعث۔ چیف آف آرمی سٹاف کے پاس چھ ماہ تھے۔ اِس دوران آرام و سکون سے توسیع کی جا سکتی تھی، پھر اِتنی بھگدڑ کیوں؟۔ چلیں اب موضوع بدلتے ہیں کہ ہم خطروں کے کھلاڑی پہلے کبھی تھے نہ اب ہیں۔ ہمیں یہ بھی ڈر کہ ’’زورآور‘‘ کہیں ہماری باتوں کا برا نہ مان جائیں، اِس لیے تھوڑی سی ترمیم کے ساتھ یہ اقرار ہی بہتر بک رہی ہوں جنوں میں کیا کیا کچھ کچھ نہ سمجھے خُدا کرے کوئی (روحِ غالب سے معذرت کے ساتھ کہ ’’رہا‘‘ کی جگہ ’’رہی‘‘ لکھ دیا) چلیں اب اِس اعتراف کے ساتھ قصۂ درد چھیڑتے ہیں۔ عرض ہے کہ کسی کو بانس پر چڑھانے کا فن کوئی اِس قوم سے سیکھے۔ یہی نہیں بلکہ نیچے سے بانس کھینچنے میں بھی ہمیں مہارتِ تامہ حاصل۔ بندہ جب ہوا میں لڑھکنیاں کھاتا ہوا مُنہ کے بَل نیچے گرتا ہے تو چلا اُٹھتا ہے دیکھا جو تیر کھا کے کمیں گاہ کی طرف اپنے ہی دوستوں سے ملاقات ہو گئی پاکستان کی تاریخ اُٹھا کر دیکھ لیجئیے آپ کو قدم قدم پر ایسی ہی مثالیں ملیں گی۔جس کی وجہ وہ پنچھی ہیں جنہیں ڈال ڈال پھدکنے کی عادت ہے۔ یہ ایسے’’ گھُس بیٹھیے‘‘ ہیں جن کی پشت پر ’’الیکٹیبلز‘‘ کا ٹھپہ لگا ہوا ہے۔ اِسی لیے سیاسی جماعتیں بھی آگے بڑھ کر اِن کا استقبال کرتی ہیں۔ تحریکِ انصاف تو ہے ہی گھُس بیٹھیوں کی جماعت، پُرانی پی ٹی آئی تو ’’ٹانواں ٹانواں‘‘۔ یہی دیکھ لیجئیے کہ پاکستان کے سب سے بڑے صوبے پنجاب کا تاج جس کے سر سجا، وہ 2013ء کے عام انتخابات میں نون لیگ کے صوبائی اسمبلی کے ٹکٹ پر شکست کھا کر تحریکِ انصاف میں شامل ہوا۔ پنجاب کا گورنر بھی وہی جو پچھلی حکومت میں نوازلیگ کا گورنر تھا۔ اِس جیسی بیشمار مثالیں موجود مگر کالم کا دامن تنگ۔ اب حقِ حکمرانی عمران خاں کے پاس ہے جنہوں نے کچھ چھوٹی سیاسی جماعتوں سے مل کر کمزورترین اتحادی حکومت بنائی۔ اگر اُن کی حکومت کو ذرا سا بھی ضعف پہنچا تو ’’پنچھی‘‘ اُڑنے میں ایک لحظے کی بھی دیر نہیں لگائیں گے۔ خاں صاحب سے غلطی یہ ہوئی کہ اُنہوں نے انتخابی میدان مارنے کے لیے قوم کو ایسے سہانے سپنے دکھائے جن کو عملی جامہ پہنانا ناممکن۔ اُنہوں نے 100 دنوں میں ملک کی تقدیر بدلنے کا اعلان کیا لیکن 400 دنوں کے بعد یوٹرن لیتے ہوئے کہہ دیا کہ قوم میں صبر نہیں۔ 50 لاکھ گھروں اور ایک کروڑ نوکریوں کا وعدہ کیا اور اب شیلٹر ہومز اور لنگرخانے کھول کے بیٹھے ہیں تاکہ قوم کو مکمل طور پر بھکاری بنایا جا سکے۔ اربوں درخت اگانے کی بات کی لیکن چند کروڑ کے سوا باقی سارے درخت ’’سلیمانی ٹوپی‘‘ پہن کر نظروں سے اوجھل۔ پنجاب میں پولیس کلچر کی تبدیلی کا نعرہ لگایا لیکن یہ تبدیلی دراصل آئی جیز کی تھی۔ 5 آئی جیز تبدیل ہو چکے، چھٹے کی باری۔ جب تک پولیس کلچر تبدیل نہیں ہوتا، آئی جیز بدلتے رہیں گے۔ سیاسی کلچر کو یکسر تبدیل کرکے رکھ دیا۔ پہلے گالی بکنے کو انتہائی معیوب خیال کیاجاتا تھا، اب غیرپارلیمانی زبان کا استعمال سرِعام۔ قانون کی حاکمیت کے مظاہر جابجا۔ نیب، ایف آئی اے اور اے این ایف قانون کا ڈنڈا تھامے بگٹٹ، یہ عدلیہ تو بس ’’ایویں ای‘‘ ہے۔ جس بندے کو ’’کَس کے‘‘ پکڑنا ہوتا ہے، اُس کی ہتھ کڑی کھلوا دیتی ہے۔ بھلا رانا ثناء اﷲ کی ضمانت کی کیا تُک تھی، بیچاری اے این ایف گزشتہ 6 ماہ سے بڑی محنت سے کیس تیار کر رہی تھی لیکن ہائیکورٹ نے ایک ہی ہلّے میں اُس کی ضمانت دے دی۔ اب اے این ایف اُس 15یا 20کلو ہیروئن کا کیا کرے گی جسے رانا ثناء اﷲ کے بیگ سے برآمد کرنا تھا۔ نیب کی ’’پھُرتیاں‘‘ قابلِ دید، بندہ پہلے پکڑتی ہے اور ثبوت بعد میں ڈھونڈتی ہے۔ غریبوں کے لیے دیسی مرغیاں پالنے جیسے چیخ چِلّی کے منصوبے۔ داخلہ اور خارجہ پالیسیوں کی حماقتیں روزِروشن کی طرح عیاں۔ خاں صاحب کے ایسے منصوبوں اور ایسی اصلاحات پر ’’کون مر نہ جائے اے خُدا‘‘۔ 	Politics Articles	سویلین بالا دستی کا ادھورا خواب
یہ میری قوم کے نوجواں بھی سنیں یہ میری قوم کے رہنما بھی سنیں یہ میری قوم کے اینکرز بھی سنیں جنرل قاسم سلیمانی کی امریکی ڈرون حملے میں مارے جانے کے بعد ایران میں صف ماتم بچھ گئی، ہر آنکھ اشکبار، پوری قوم رنج و الم میں ڈوب گئی، حملے کے وقت جنرل سلیمانی ایک مسلح دہشتگرد تنظیم کے رہنما کے ساتھ تھے، ایران سمیت پوری دنیا اس بات سے واقف ہے کہ جنرل سلیمانی مسلح تنظیمیں بناتے رہے اور مسلح گروہوں کی سرپرستی کرتے رہے، پوری دنیا کا میڈیا جنرل سلیمانی کو دہشتگرد کہتا رہا، دہشتگردی کی معاونت ثابت کرتا رہا لیکن ایران میں کہیں سے یہ نعرہ بلند نہیں ہوا کہ ''یہ جو دہشتگردی ہے اس کے پیچھے وردی ہے'' میڈیا پرسنز ایران میں بھی موجود ہیں، سیاستدان و لبرل بھی ہیں تو حکومت و اپوزیشن بھی ہے لیکن کسی نے فوج کے کردار پر انگلی نہ اٹھائی، ایرانی فوج کی پالیسیوں کی بنا پر حالات اس نہج تک آ پہنچے کہ دنیا کی سپر پاور سے جنگ سر پر کھڑی ہے اور عین ممکن ہے کہ جنگ کے شعلے ایران کو ملیا میٹ کردیں کیونکہ بظاہر حربی طاقت کے حساب سے امریکہ ایران کا تقابل نہیں بنتا لیکن اس کے باوجود اہل ایران کو اپنی سپاہ اس قدر عزیز ہے کہ وہ دیوانہ وار سروں پہ کفن باندھ کر باہر نکل آئے، کسی میر صاحب جیسے منہ پھٹ صحافی نے یہ نہیں کہا کہ فوج نے ہمیں مروادیا، کسی زبردستی کے لبرل یا گروہ نے نہیں کہا کہ ''یہ جو دہشتگردی ہے اس کے پیچھے وردی ہے'' اور ایک ہم ہیں جو اپنی ہی افواج کے خلاف زہرافشانی کرتے پھرتے ہیں، یہ جانتے ہوے بھی کہ ہمارے فوجی جوانوں نے اپنے سینے چھلنی کرواکر، گردنیں کٹواکر، بیدریغ قربانیاں دیکر ہمیں محفوظ کیا، فوج کی بیشمار قربانیوں و کامیابیوں کے باوجود ایک گروہ مسلسل شکست خوردہ زہنیت کے پرچار میں مصروف ہے اور معاشرے میں رائج برائیوں کو فوج کے اوپر تھوپ کر کسی ایجنڈے کے تحت بگاڑ پیدا کرنے والوں کو برحق قرار دینے کا طرز عمل اختیار کیے ہوے ہیں، زرا سوچئے ہمارے میڈیا پر چند مخصوص افراد بھارت سے شایع رپورٹ کو آج کئی دہائیوں بعد بھی متواتر ڈسکس کرتے آرہے ہیں اور ایک ایسی رپورٹ جو شایع ہی بھارت نے کی اس کی بنیاد پہ فوج پر کبھی رمز و ایماء، اشارہ کنایہ میں تو کبھی براہ راست تنقید و تنقیص کرتے آرہے ہیں اور تعجب اس بات کا ہے کہ مشہور زمانہ امریکی اسٹیٹس مین ہینری کسنجر کے اس انٹرویو کو کبھی ڈسکس نہیں کیا گیا جس میں ہینری کسنجر نے نہ صرف مڈل ایسٹ بلکہ پوری امت مسلمہ کی تباہی کا زکر کیا اور تہلکہ خیز انکشاف کیا کہ امریکہ و اسرائیل نے مسلم ممالک میں بہت سے افراد کو خرید رکھا ہے جو ان کی توقعات سے زیادہ اچھا کام کررہے ہیں کوئی تفرقہ ڈالنے میں تو کوئی نسلی و لسانی تعصب ابھارنے میں تو کوئی سچ کو جھوٹ اور جھوٹ کو سچ بنانے میں پیش پیش ہے، پاکستان بھی اس فہرست میں شامل ہے جس کی تباہی کا فیصلہ کیا جاچکا تھا لیکن سلام ہے پاک فوج کے جوانوں کو، فخر ہے ISI کے گمنام مشاہیروں پہ اور فخر ہے باجوہ ڈاکٹرائن پہ کہ جس کے تحت اندرونی و بیرونی خطرات و خدشات سے نمٹا گیا اور دشمن کی سازشوں کو ناکام بنایا لیکن تف ہے ان زہنوں پر جو دشمن کے ایجنڈے کو کامیاب بنانے کے لیے افواج پاکستان پر الزام در الزام، تنقید برائے تنقید، جھوٹ در جھوٹ کے تحت حوصلہ شکنی اور عوام سے دور کرنے کی کوشش کرتے رہے تف ہے ہزارہا تف ہے ایسی زہنیت پر، زرا سوچئے! کہ وہ امریکی فوج جو سر تا پیر انسانی خون میں دھنسی پڑی ہے لیکن اس کے باوجود کبھی کسی امریکی نے ''قاتل فوج'' نہیں کہا، ٹرمپ و مخالفین کے اختلاف کا اندازہ کرو کہ مواخزے تک بات آپہنچی ہے لیکن اس کے باوجود کسی بھی ڈیموکریٹ نے یہ نہیں کہا کہ ''یہ جو دہشتگردی ہے اس کے پیچھے وردی ہے'' کسی نے فوج کو اشاروں کنایوں میں بھی ہدف تنقید نہیں بنایا، ایران امریکہ ممکنہ جنگ کو لیکر ٹرمپ کو ضرور نشانہ تنقید پہ رکھا لیکن فوج کی حوصلہ شکنی کا سوچا تک نہیں، امریکیوں کے منہ سے صرف یہی الفاظ سنائی دیتے ہیں Our Courageous Army, Our Brave Military, Our Army Protect us & Our interests'' وغیرہ وغیرہ۔ زمانہ قدیم سے لیکر جدید دور تک کسی بھی قوم میں بہادری کی علامت اور تحفظ و دفاع کی ضامن فوج ہوتی ہے لیکن ہمارے کچھ زبردستی کے دانشور و سیاہ سی ایکٹرز زمانے کو الٹے بہاو پہ پھیرنے کے لیے مصنوعی تاویلات اور جھوٹ و پروپیگنڈوں کا سہارا لیکر افواج پاکستان کے خلاف زہرافشانی کرتے رہتے ہیں، زرا سوچئے! بھارت میں BJP و RSS اور کانگریس و دیگر لبرل سیکیولر طبقوں کے مابین اختلافات و رسہ کشی کس نہج پر ہے کہ مودی سرکار و ہندوتوا دہشتگرد مخالفین کو دبانے کے لیے طاقت کا غلط استعمال تک کررہے ہیں ایسے میں بھارتی آرمی چیف بپن روات نے BJP کے بیانئے کو جائز قرار دیا اور دیگر جگہوں پر بھی فوج BJP کے ایجنڈے پہ عمل پیرا دکھائی دی لیکن اس کے باوجود کسی بھارتی نے فوج مخالف مہم چلائی نہ فوج کے خلاف عوام کو بھڑکانے کی کوشش کی جبکہ ایک ہم ہیں کہ بات بے بات پر اپنے کالے کرتوت چھپانے اور دشمن کے ایجنڈے کو تقویت دینے کے لیے افواج پاکستان کیخلاف پروپیگنڈہ کرتے کوئی شرم محسوس نہیں کرتے، زرا سوچئے! ایک قاسم سلیمانی کے لیے پورا ایران امریکہ سے جنگ کے لیے اٹھ کھڑا ہو، متحد ہوجائے، صرف چند امریکی فوجیوں کے لیے امریکہ قاسم سلیمانی کو نشانہ بناکر عالمی جنگ کا خطرہ مول لینے کے لیے آمادہ ہوگیا اور ایک انجینئرڈ پلوامہ حملے میں کچھ بھارتی فوجیوں کی ہلاکت کے بعد پورا بھارت یک زبان ہوجائے لیکن ایک ہم ہیں جو خود ہی اپنی افواج کا مورال ڈاون کرتے پھریں، تف ہے ہمارے زہنوں پر، تف ہے ہماری زبان پر جو اپنی ہی فوج پر بھونکے، اس فوج پر جس نے ہمیں تحفظ دیا کہ جن کی بدولت ہمارا دفاع مضبوط ہے اور دشمن میلی آنکھ سے دیکھ نہیں سکتا، قربانیاں دیکر دہشتگردوں کا صفایا کیا، اگر فوج کی قدر و قیمت دیکھنی ہے تو دیکھیں شام، عراق، یمن، لیبیا کے حالات جہاں ہنستی بستی دنیا اجڑ گئی، کروڑوں لوگ در در خاک چاٹنے پہ مجبور ہوے، شہر کے شہر اجڑ گئے کیونکہ ان کی فوج مضبوط نہیں تھی اور دشمن کی سازش کام کرگئی، کوشش پاکستان میں بھی برابر کی گئی بلوچستان، کراچی اور فاٹا میں دہشتگردی کا بازار گرم ہوا جسے ہمارے جوانوں نے اپنے سینے پہ جھیل کر ناکام بنادیا اور جلد ہی دشمن کی سازش کو ناکام بنادیا تو ایسے میں دشمن و دشمن کے آلہ کاروں کا بس تو نہیں چل پارہا بس اب وہ افواج پاکستان کے پیچھے پڑے ہیں کیونکہ وہ جان گئے ہیں جب تک پاک فوج ہے تب تک پاکستان حلوے کی پلیٹ نہیں بن سکتا، مضبوط فوج مضبوط دفاع اﷲ کی عظیم نعمت ہے اور نعمت پر شکر ادا کرنا ہر شریف اور سلیم الفطرت انسان کا فرض ہے جبکہ میروں (میر جعفر و میر صادق) کے لیے یہ عذاب الیم ہے	Politics Articles	یہ میری قوم کے نوجواں بھی سنیں
 انڈیا کے نئے آرمی چیف جنرل منوج مِکونڈ ناراونے، نے ہفتہ کے روزدھمکی دی کہ اگر بھارتی پارلیمنٹنے احکامات دیئے تو بھارتی فوج آزاد جموں و کشمیرپر قبضہ کے لئے پیش قدمی کرے گی۔اس بیان کو پاک فوج نے ''گھریلو سامعین کے لئے ،جاری داخلی انتشار سے نکلنے کے لئے معمول کی بیان بازی'' قرار دے کر مسترد کردیا۔ڈی جی آئی ایس پی آر نے ایک ٹویٹ میں کہا ''پاکستان کی مسلح افواج بھارتی جارحیت کے کسی بھی اقدام کا جواب دینے کے لئے پوری طرح تیار ہیں۔''نئی دہلی میں میڈیا سے بات کرتے ہوئے، جنرل منوج نے پارلیمنٹ کی اس قرارداد کا حوالہ دیا جس میں کہا گیا ہے کہ ''پوراجموں و کشمیر'' بھارت کا حصہ ہے۔ ''اگر پارلیمنٹ کی خواہش ہے کہ یہ علاقہ(آزاد کشمیر و گلگت بلتستان ) بھی کسی وقت ہمارا حصہ بن جائے اور اگر ہمیں اس سلسلے میں کوئی آرڈر موصول ہوتا ہے تو یقینی طور پر کارروائی کی جائے گی۔'' مقبوضہ کشمیر میں بھارت کی آئینی جارحیت اور لاک ڈاؤن ، پابندیوں کو160روز گزر چکے ہیں۔ جب کہ متنازعہ شہریت قانون اور شہریوں کے قومی رجسٹر کے خلاف بھارت میں جاری بڑے پیمانے پر مظاہروں نے بھارتی جارحیت کے خدشات کو تازہ کردیا ہے ۔ یہخدشہ ظاہر کیا جارہا ہے بھارت کی داخلی صورتحال خراب ہونے کی وجہ سے دہلی پاکستان کے خلافکوئی مہم جوئی کر سکتی ہے۔ ان خدشات کو کشمیر کی جنگ بندی لکیر پر براہموس میزائلوں، بو فورس توپوں کی تنصیب اور بھارتی فوج کی غیر معمولی نقل و حرکت سے تقویت مل رہی ہے۔جب کہ مودی کی سرپرستی میں بی جے پی کو سیاسی میدان میں بھی شکست کا سامناہے۔ کئی ریاستوں کے انتخابات میں اسے بدترین شکست ملی ہے۔ اب 8 فروری کو دہلی اسمبلی کے انتخابات ہو رہے ہیں۔ جنرل منوج گذشتہ ماہ بھارت کے 28 ویں آرمی چیف کے عہدے پر فائز ہوئے ، نے کمان سنبھالنے کے فورا بعد ہی اپنے پہلے انٹرویو میں اس تناؤ کو مزید بڑھاوا دیا کہ ''اگر پاکستان ریاستی سرپرستی میں دہشت گردی کی اپنی پالیسی کو روکتا نہیں ہے تو، ہم دہشت گردی کے خطرے کے منبع پرپیشگی حملہ کرنے کا حق محفوظ رکھتے ہیں ، سرجیکل اسٹرائیکس اور بالاکوٹ آپریشن کے دوران ہمارے ردعمل میں اس ارادے کا مناسب طور پر مظاہرہ کیا گیا ہے۔‘‘ بھارت ہمیشہ پاکستان کے خلاف اسی طرح کا پروپگنڈہ اور ہرزہ سرائی کرتا رہا ہے، جب کہ بھارت نے بلوچستان میں دہشتگردی اور افغانستان کی سرزمین کو پاکستان کے خلاف استعمال کرنے کی ہمیشہ کوشش کی۔ بھارتی پارلیمنٹ کی قراردادکے مطابق اگر بھارت نے آزاد کشمیر اور گلگت بلتستان پر قبضہ کرنے کے لئے کوئی مہم جوئی کی تو آزاد کشمیر بھارتی فوج کا قبرستان بن سکتا ہے۔ کیوں کہ یہاں کی آبادی گزشتہ تیس سال میں بھارتی جارحیت کی وجہ سے شدید غصے میں ہے۔بھارتی فوج نے ہزاروں معصوم شہری شہید کئے ہیں۔ ہزاروں کو معذور بنایا ہے۔ کروڑوں کی املاک تباہ کی ہیں۔ لوگ اب انتقام اور ردعمل کا موقع تلاش کر رہے ہیں۔ سیز فائر لائن کی آبادی کے تحفظ کے لئے ابھی تک زیر زمین بنکرز تعمیر نہیں کئے گئے۔ یہاں کے حکمران صرف دعوے کرتے ہیں۔ عوام کو بنکرز خود تعمیر کرنے کے لئے مالی تعاون کیا جائے تو لوگ اپنی ضرورت کے مطابق بنکرز تعمیر کر سکتے ہیں۔ جب کہ یہاں کی آبادی کو جنگی تربیت دی جائے تا کہ لوگ فن حرب و ضرب کو وقت ضرورت دشمن کے خلاف بروئے کار لا سکیں۔ ڈی جی آئی ایس پی آر میجر جنرل آصف غفور کا کہنا ہے کہ ’بھارتی آرمی چیف کا آزاد کشمیر میں فوجی کارروائی کا بیان معمول کی ہرزہ سرائی ہے اور وہ اپنے لوگوں کو خوش کرنے کے لیے ایسے بیان دے رہے ہیں۔انہوں نے مزید کہا کہ بھارتی آرمی چیف اندرونی خلفشار سے توجہ ہٹانے کے لئے ایسے بیانات دے رہے ہیں۔بیان میں مزید کہا گیا کہ جارحیت کی صورت میں پاکستان بھارت کو 27فروری 2019جیسا سبق سکھائے گا۔ڈی جی آئی ایس پی آر نے بھارتی آرمی چیف کے بیان کو بھارتی اداروں میں انتہا پسندی کی موجودگی کا تازہ عکاس قرار دیا ہے۔قبل ازیں، آرمی چیف کے عہدے کا چارج سنبھالنے پر گارڈ آف آنر کا معائنہ کرنے کے بعد صحافیوں سے گفتگو کرتے ہوئے ہوئے جنرلمنوج کا کہنا تھا کہ ’ہم ماضی میں اپنی مغربی سرحد (پاکستان) پر توجہ دیتے رہے ہیں، لیکن شمالی سرحد (چین) کو بھی اتنی ہی توجہ دینے کی ضرورت ہے۔‘ ’بھارت کی سرحدیں دو بڑے ممالک سے ملتی ہیں اور دونوں پر نظر رکھنا ملک کے لیے ایک جتنی اہمیت رکھتا ہے ،لیکن اب چین کے ساتھ سرحد پر زیادہ توجہ دینے کی ضرورت ہے۔ اسی تناظر میں ہم ملک کے شمال مشرقی علاقوں سمیت شمالی سرحدوں پر اپنی صلاحیتیں اور استعداد بڑھانے جا رہے ہیں۔‘جنرل نرونے نے 31 دسمبر کو جنرل بپن راوت کی جگہ آرمی چیف کا عہدہ سنبھالا، جب کہ جنرل بپن راوت کو ملک کا پہلا چیف آف ڈیفنس سٹاف (سی ڈی ایس) مقرر کیا گیا ۔نئے آرمی چیف نے مزید کہا کہ شمال میں چین کے ساتھ متنازع سرحد کی حد بندی ہونا ابھی باقی ہے۔ ’ہم نے امن برقرار رکھنے میں پیش رفت کی ہے۔ ہم حتمی حل کے لیے ایک منزل طے کرنے میں کامیاب ہوجائیں گے۔‘آزاد کشمیر کو بھارت میں شامل کرنے سے متعلق بھارتی حکمران مسلسل دھمکیاں دے رہے ہیں، ان بیانات کے حوالے سے جنرل نرونے نے کہا کہ فوج اس بارے میں تمام خطرات اور حکمت عملی کا تجزیہ کرتی ہے، یہ ایک مستقل عمل ہے۔فوج کی جدید کاری کے منصوبوں کے بارے میں پوچھے گئے سوال پر کہا کہ یہ اولین ترجیح ہو گی۔’ہمارے پاس متوقع خطرات کے تجزیے کی بنیاد پر ایک طویل المیعاد منصوبہ ہے۔ جیسے جیسے خطرات بدلتے رہتے ہیں ویسے ہی منصوبہ بندی کو تبدیل کرنا پڑتا ہے۔‘انہوں نے مزید کہا کہ رینک اور فائل کے مابین سکیورٹی کے بارے میں شعور اجاگر کرنا اور انسانی حقوق کے امور کو حل کرنا بھی ان کی اولین ترجیح ہے۔ سچ یہ ہے کہ بھارتی فوج انسانی حقوق کو پامال کرنے والی فورس بن چکی ہے۔ اس میں کوئی ڈسپلن نہیں۔ ماتحت اپنے افسروں کو قتل کر رہے ہیں۔ یہ فوج سنگین جنگی جرائم میں ملوث ہے۔ ذہنی امراض میں مبتلا ہونے اورہر وقت خوفزدہ رہنے کی وجہ سے بھارتی فوجی روزانہ خودکشیاں کر رہے ہیں۔ جب کہ بھارتی فوجی بھگوڑے بن رہے ہیں۔ اس وقت فوجی افسران کی ہزاروں کی تعداد میں اسامیاں خالی پڑی ہیں۔افسران فوج کی نوکری چھوڑ کر دیگر ملازمتیں کر رہے ہیں۔ جنرل نرونے کا آزاد کشمیر کو بھارت کا حصہ بنانے یا پاکستان پر حفظ ماتقدم حملہ کرنے کا حق محفوظ رکھنے کا بیان بھارت کی نفسیاتی مریض فوج کو سہارا نہیں دے سکتا ۔ پاکستان پر جارحیت کے متعلق بھارت کے رد عمل میں نئی روایت ڈالنے یا اس کا اظہار پہلے ہی کرنے کے بیانات بھی اسی مرض کی عکاسی کرتے ہیں۔نام نہاد سرجیکل سٹرائیکس کو وہ نئی روایت قرار دیتے ہیں۔ پاکستانی دفتر خارجہ نے ناراوانے کے بیان کو لاپرواہی قرار دیتے ہوئے اس کی مذمت کی ''ہم آزاد جموں و کشمیر کے اندر سیز فائر لائن کے پار 'قبل از وقت حملوں' کے حوالے سے نئے بھارتی آرمی چیف کے غیر ذمہ دارانہ بیان کو مسترد کرتے ہیں۔‘‘ ہندوستانی قیادت کو ''پاکستان کے عزم اور کسی بھی جارحانہ ہندوستانی اقدام، اس کے علاقے یا آزاد جموں و کشمیرمیں کسی بھی جارحیت کو ناکام بنانے کیلئے تیاری کے بارے میں غلط فہمی نہیں ہونی چاہئے''۔بھارتی آرمی چیف کو ''بالاکوٹ کی بدانتظامی'' کے بارے میں پاکستان کے ''موزوں'' ردعمل کی یاد دلائی گئی جس میں ان کے دو جیٹ طیارے مار گرائے گئے اور ایک پائلٹ، ونگ کمانڈر ابی نندن ورتھمن کو حراست میں لینے کے بعد خیر سگالی کے طور پر رہا کر دیا گیا۔ میجر جنرل آصف غفور نے بھی بھارتی آرمی چیف کے دھمکی آمیز بیانات کا جواب دیتے ہوئے کہا کہ جنرل نارواین ''خطے کی صورتحال اور پاک فوج کی قابلیت کو بخوبی جانتے ہیں۔ وہ 27 فروری کو بھی ہندوستانی فورس کا حصہ تھے۔ '' ''پاک فوج ملک کا دفاع کرنا جانتی ہے اوربھارت بھی یہ جانتا ہے۔'' یک جنوری کو پاکستان اور بھارت نے اپنی ایٹمی تنصیبات اور دیگر دستاویزات کا تبادلہ کیا۔ تا ہم بھارتی جارحیت کی دھمکیوں کے دوران بھارت نے جنگ بندی معاہدے کی خلاف ورزیاں جاری رکھی ہیں۔2020کی پہلی بھارتی بلا اشتعال جارحیت اور گولہ باری میں آزاد کشمیر میں ایک شہری شہید ہو گیا۔ کوٹلی کے ڈپٹی کمشنر ڈاکٹر عمر ان اعظم کے مطابقچوھدری اشتیاق مشتاق نامی ایک نوجوان گاؤں ندھی سوہانہ میں اپنی زندگی سے ہاتھ دھو بیٹھا۔ کوٹلی میں ڈیزاسٹر مینجمنٹ آفیسر شارق طلعتکے مطابق مذکورہ نوجوان اپنے گھر میں گولہ باری کا نشانہ بنا۔ ایک شیلمکان کے صحن میں آگرا اور اس کیٹکڑے کمرے کے لکڑی کے دروازے میں چھید کرتے ہوئے نوجوان کو جا لگے۔ اس گھر میں بھارتی گولہ باری سے دو بکریاں بھی ماری گئیں۔آزاد جموں و کشمیر کے چیف سکریٹریمطہر نیاز راناکہتے ہیں کہ سال 2020 کے آغاز کے بعدسے بھارتی فوج کی طرف سے سیز فائر کی خلاف ورزیوں میں کوئی کمی نہیں آئی۔ اشتیاق کی موت اس سال کی پہلی ہلاکتہے۔ ''آزاد کشمیر کی غیر مسلح شہری آبادی کو نشانہ بنانے کے باوجود، بھارتی فوج کشمیریوں کے ہمت و عزم کو توڑنے میں ناکام رہی ہے۔پاک فوج بھارتی جورحیت کے بعد جوابی کارروائی کرتی ہے۔ بھارتی فوج شہری آبادی کو نشانہ بناتی ہے۔ مگر پاک فوج صرف بھارتی فوج اور فوجی تنصیبات کو نشانہ بناتی ہے تا کہ کوئی عام نہتا شہری نہ مارا جائے۔ بھارت پاک فوج پر ہی سیز فائر کی خلاف ورزیوں کے الزامات لگا دیتا ہے۔ کوٹلی میں بھارتی جارحیہت کے جواب میں مقبوضہ پونچھ کے دیگور سیکٹر میں پاکستان نے بھارتی توپوں کو خاموش کرنے کے لئے چھوٹے ہتھیاروں اور مارٹروں سے گولہ باری کی،اس سے پہلے گلپور سیکٹر میں پاکستان نے بھارتی چوکیوں پر مارٹر گولہ باری کی۔ بھارتی فوج اپنے ساتھ کام کرنے والے مزدوروں کو خود ہلاک کرنے کے بعد پاکستان پر الزام کر دیتی ہے۔	Politics Articles	آزاد کشمیر پر قبضہ کرنے کا خواب
بے نظیر انکم سپورٹ پروگرام میں لوٹ مار کی ایسی کہانی کہ سر شرم سے جھک جائے یہ صرف ایک ادارے کی کہانی نہیں بلکہ پورے ملک کے اداروں کا یہ ہی حال ہے عمران خان اور بزدار سرکار کیا کیا ٹھیک کرے کیونکہ جہاں بھی نظر دوڑاؤ بس ایک ہی چیز نظر آتی ہے کہ لوٹ کا مال ہے زرا دل کھول کے لوٹوپچھلی حکومتوں نے کیا کیا نہیں لوٹا یتیم بچوں کے نام لوٹا گیا ،بیواؤں کے نام پر لوٹا گیا ،طالبعلموں کے نام پر لوٹا گیا ،مسافروں کے نام پر لوٹا گیا ،نابیناؤں کے نام پر لوٹا گیا ،جسمانی معذوروں کے نام پر لوٹا گیا اس قوم کے ذہنی معذوروں نے کس کس کے نام پر کیا کیا نہ لوٹا ابھی حال ہی میں بے نظیر انکم سپورٹ پروگرام سے8لاکھ غیر مستحق افراد کوسروے اور تحقیقات کے بعد نکالا گیاہے اس پروگرام سے ناجائز فائدہ اٹھانے والوں میں ملک بھرسے2543اعلیٰ آفیسران بھی نکالے گئے ہیں بے نظیر انکم سپورٹ کے نام پر منصوبہ سے بعض لوگوں نے ناجائز طورپر فائدہ اٹھایا، گزشتہ 5سال میں 8لاکھ لوگوں نے ناجائز طور پر فائدہ اٹھایا لیکن کسی نے تحقیقات نہیں کی غریبوں،یتیموں اور بیواؤں کے پیسوں پر ہاتھ صاف کرنے والوں میں اکثریت سندھ کے افسران کی ہے جنہوں نے اپنی بیگمات،بچوں اور رشتہ داروں کے نام پر مستحق افراد کے حقوق پر ڈاکہ ڈالا ان افسران میں سترہ گریڈ کے449 آ فیسر ،15گریڈ کے 30آفیسر،18گریڈ342افسران شامل ہیں جی ہاں ایسے ہی افسران ہیں جن کی پشت پناہی سے جرائم پیشہ افراد نے ملک بھر میں لوٹ مار کی انتہا کردی اور آج ہماری آدھی آبادی سطح غربت سے نیچے زندگی گذارنے پر مجبور ہے انہی سرکاری ملازمین نے سیاستدانوں کو بھی کرپشن کے گر سکھائے اور آج ہمارے سیاستدان اپنے استادوں کو بھی پیچھے چھوڑ گئے آپ کسی بھی سیاستدان کا رہن سہن دیکھ لیں لگتا ہی نہیں کہ وہ ہمارے ووٹوں سے ہماری خدمت کرنے آئے ہیں بلکہ نوٹ کے زور پر ووٹ لے کر وہ ایوانوں میں پہنچ جاتے تھے عمران خان اور انکی پارٹی نے ووٹوں کی خریدوفروخت کو بند کرکے ملک میں تبدیلی کی بنیاد تو رکھ دی مگر ابھی تک چوروں ،لٹیروں اور ڈاکوؤں سے پیسے واپس نہیں لیے جاسکے مگر اس میں ہماری حکومت کیا کرے پچھلے 72سالوں سے لوٹ مار کا جو ایک سلسلہ جاری تھا وہ یک دم کیسے رک جاتا کیونکہ وہی افسران ابھی بھی موجود ہیں مگر چند ایک افسران ابھی بھی ایمانداری سے اپنی نوکری کررہے ہیں مگر انہیں سابق حکومتوں نے بھی کھڈے لائن لگائے رکھا اور ابھی بھی وہ تقرری کے منتظر ہیں جنہوں نے کروڑوں نہیں بلکہ اربوں کمائے وہ آج بھی اسی طرح اپنے عہدوں پر براجمان ہیں ہمارے ہسپتالوں میں کام کرنے والے ڈسپنسر سے لیکر اوپر تک ،محکمہ مال میں کام کرنے والے پٹواری سے لیکر اوپر تک ،محکمہ پولیس میں رضاکار سے لیکر اوپر تک ،محکمہ ریلوے میں ڈیلی ویجز پر کام کرنے والوں سے لیکر اوپر تک ،امامت کروانے والوں سے وزارت کی چوٹی تک کس کس محکمے کا نام لوں بس یہ سمجھ لیں کہ تین درجن سے زائد محکموں میں سے کوئی ایک بھی محکمہ ایسا نہیں جہاں پر نیتوں میں فطور والے براجمان نہ ہوں ہمارے تعمیراتی محکموں کے افسران لوٹ لوٹ کر بپھرے ہوئے ہیں پولیس والے عام انسان کو انسان ہی نہیں سمجھتے بلکہ جس کی جیبیں بھری ہوئی ہوں انہیں وہی انسان نظر آتا ہے دوسروں کی کھال اتارنا انکا دلچسپ پیشہ بنا ہوا ہے ہمارے دیہاتی تھانوں میں آج بھی جنگل کا قانون ہے وہاں کا تو ایک کانسٹیبل ہی بھاری ہوتا ہے باقی افسران کا تو حال ہی نرالہ ہے وہ سوائے اپنے سے اوپر والوں کو اور کسی کو خاطر میں ہی نہیں لاتے وزیراعظم عمران خان ملک بھر میں تبدیلی کے لیے کوشاں ہے اور پنجاب میں سردار عثمان بزدار مگر کیا کیا جائے کہ لوٹ مار کرنے والوں نے ہر طرف اپنا شکنجہ کسا ہوا ہے پنجاب کے وزیراطلاعات فیاض الحسن چوہان اگر لوٹ مارکرنا چاہے تو کروڑوں روپے ایک دن میں اکٹھے کرسکتا ہے مگر وہ آج بھی درویشانہ زندگی گذار رہا ہے وہ اپنی خدمت کرنے والوں کی بھی خدمت نہیں کرسکتا بلکہ بنک خالی ہونے کی نوید سناتا ہے پی ٹی آئی کی حکومت غریب عوام کی تقدیر کو بدلنے میں مصروف تو ہے مگر اس میں وقت لگے گاکیونکہ لٹیروں نے ہر جگہ اپنے پنجے گاڑے ہوئے ہیں پچھلے سال ڈالر کو پر لگے ہوئے تھے ایک طرف غربت کے مارے لوگ چیخیں ماررہے تھے تو دوسری طرف ملک میں ڈالر نہیں مل رہا تھا میں اس وقت بھی کہتا تھا کہ یہ سب جیالے اور متوالے ہیں جو اپنے اپنے سرداروں کو خوش کرنے کے لیے انکی کٹھ پتلیاں بنے ہوئے ہیں اور یہ بات آج ثابت بھی ہوگئی کہ مارکیٹ سے ڈالر خریدنے والے کون تھے قانون کو تو ویسے بھی ان چوروں اور ڈاکوؤں نے اندھا بنا رکھا تھا جسکے وجہ سے وہ دن رات لوٹ مار میں مصروف رہتے تھے جس طرح بے نظیر انکم سپورٹ پروگرام میں غریبوں کے نام پر لوٹ مار کی گئی اسی طرح ہمارے دوسرے تمام محکموں میں بھی لوٹ مار کے ریکارڈ قائم کیے گئے جیسے جیسے وقت گذرے کا بڑے بڑے اور ہوشربا انکشافات سامنے آئیں ابھی تو صرف حکومت کو ایک سال ہی مکمل ہوا ہے دو سرا سال بھی گذر جائے اسکے بعد کیا کیا سامنے آئے وہ حیران کن بھی ہوگا اور پریشان کن بھی کہ کیسے کیسے لوگ ہم پر مسلط ہوتے رہے جو جونکوں کی طرح ہمارا ہی خون چوس چوس کرہمیں لاغر کرتے رہے-	Politics Articles	زرا دل کھول کے لوٹو
یف اے ٹی ایف کے ڈو مور پر پاکستان نے چند روز قبل قومی اسمبلی سے ایک بل بھی پاس کیا ہے ، دیگر ممالک سے ملزمان کے تبادلے کا باہمی قانونی معاونت (فوجداری معاملات) بل 2019 اپوزیشن کی مخالفت کے باوجود کثرت رائے سے منظور کیا گیا،وزیر مملکت پارلیمانی امور علی محمد خان کا کہنا تھا کہ قانونی معاونت (فوجداری معاملات) بل فنانشل ایکشن ٹاسک فورس (ایف اے ٹی ایف) کے مطالبے پر منظور کیا گیا۔بل کے تحت کسی بھی ملک کو باہمی قانونی معاونت دو طرفہ طے کردہ اقرار نامے کی بنیاد پر ہوگی، دیگر ممالک سے باہمی قانونی معاونت کے لیے سیکریٹری داخلہ بطور مرکزی اتھارٹی کام کرے گا۔بل کے مطابق پاکستان کسی ملک کو گواہان، مشتبہ افراد اور مجرمان کی جگہ اور شناخت اور انہیں پاکستان منتقل کرنے سے متعلق قانونی معاونت کی درخواست کر سکے گا جب کہ کوئی دوسرا ملک بھی پاکستان میں تلاشی وارنٹ یا شہادت اکٹھا کرنے اور قیدی کی منتقلی کی درخواست دے سکے گا۔بل کے تحت پاکستان مفاد عامہ یا قومی مفاد کو ضرر پہنچنے کے خدشے کی صورت میں معاونت سے انکار کر سکتا ہے۔اپوزیشن نے بل کو پاکستان کی خود مختاری کے خلاف قرار دیتے ہوئے اس کی مخالفت کی ہے۔ اپوزیشن رہنماؤں سید نوید قمر اور خواجہ آصف نے اعتراض کیا کہ قانون کے ذریعے پاکستان کی خود مختاری پہ سمجھوتہ کیا جا رہا ہے اس طرح بغیر معاہدے کے کوئی بھی ملک پاکستان سے ملزم منتقل کر لے گا۔پیپلز پارٹی کے چیئرمین بلاول زرداری نے بھی اس بل پر شدید احتجاج کیا تھا اور کہا تھا کہ اہم ایف اے ٹی ایف کی ہر ڈکٹیشن کو نہیں مان سکتے، یہ بل پاکستان کی قومی سلامتی و خود مختاری کے خلاف ہے۔ موجودہ حکمراں جماعت بھی ماضی کے حکمرانوں کی طرح یوں محسوس ہوتا ہے کہ پاکستان کے دشموں کے آگے زیر ہوگئی ہے، کم از کم تبدیلی کا نعرہ لگانے والے وزیراعظم عمران خان سے قوم کو یہ توقع ہر گز نہیں تھی،آنکھیں بند کر کے محب وطن قانونی ماہرین سے رائے لیے بغیر قومی اسمبلی میں معلومات اور مجرموں کے تبادلے کا ایک ایسا بل پیش کر دیا گیا ہے جو پاکستان سے زیادہ بیرونی مفادات کے تحفظ کا بل ہے۔اسے روکا جائے اور اسمبلی میں موجود اور اسمبلی سے باہر سیاسی و جمہوری عناصر اپنا کردار ادا کریں ورنہ ملک اور عوام کو بدترین خمیازہ بھگتنا ہو گا۔معلومات اور مجرموں کے تبادلے کا یہ بل ایسے موقع پر پیش کیا جارہا ہے جبکہ امریکہ ایران کشیدگی عروج پر ہے۔اس طرح ایک مرتبہ پھر امریکی جاسوسوں کو تحفظ فراہم کرنے کی سازش تو نہیں کی جارہی؟ ریمنڈڈیوس کی رہائی اور ڈاکٹر عافیہ کی 17 سالہ قید ناحق کا معاملہ قوم بھولی نہیں ہے۔ یہ بل ایسے وقت میں پیش کیا گیا ہے جب اس کی ضرورت قومی سطح پر محسوس نہیں کی جارہی تھی اس بل کے ذریعے ایک طرف پاکستان میں جرم کرنے والے غیر ملکیوں کی بغیر کسی ضروری عدالتی کاروائی کے بغیر محض رسمی کاروائی کے بیرون ملک حوالگی کی راہ ہموار ہو جائے گی اور قومی سلامتی کے خلاف سرگرم عمل بیرونی جاسوس خفیہ طریقے سے فرارکروانے کا راستہ کھول دیا جائے گا جس سے ریمنڈ ڈیوس جیسے واقعات رونما ہونے سے روکنا ممکن نہیں رہے گا۔ پاکستان ٓزاد اور خود مختار ملک ہے لیکن حکمرانوں کی پالیسیوں نے ہمیشہ اسے غلام بنائے رکھا، دوسروں کے مفادات کے تحفظ سے کس کو فائدہ ہو گا؟ ہمارے ملکی مفادات اس قانون کی آڑ لے کر جب چاہے بری طرح روندے اور پامال کیے جائیں گے۔بیرونی طاقتیں ہمیں لقمہ تر سمجھ کر جب چاہیں گی آسانی سے ہڑپ کر جائیں گی۔ ایک طرف تو پاکستان کے ایسے تمام عناصر جو غیر ملکیوں کی مطلوب لسٹ میں شامل ہوں گے ان کی حوالگی قانونی طور پر ممکن ہوجائے گی اور دوسری طرف اس بل سے پاکستان، دشمنوں کے لئے آسان ہدف بن جائے گا اور تیسری جانب اگر ہمیں کسی دوسرے ملک سے اپنا کوئی باشندہ واپس لانا ہوگا تو پاکستان سے کسی بھی طرح کا تعاون کرنے سے انکار کر دیا جائے گا جیسا کہ ابھی تک ڈاکٹر عافیہ کی وطن واپسی کیس میں ہو رہا ہے۔ ڈاکٹر عافیہ بے گناہ امریکہ میں قید ہیں ، کوئی بھی حکومت ڈاکٹر عافیہ کو امریکی قید سے چھڑانے کے لئے تیار نہیں، وزیراعظم عمران خان نے امریکی صدر سے ملاقات کی لیکن عافیہ کے بارے میں کوئی بات چیت نہی کی، قومی اسمبلی سے منظور ہونے والابل کسی بھی طرح ملکی مفاد میں نہیں ہے۔ قومی اسمبلی پاکستانی عوام کی منتخب کردہ اسمبلی ہے جس میں موجود ممبران کو اپنے عوام کے مفادات کو مقدم رکھنے والی قانون سازی کرنی چاہیے نہ کہ بیرونی مفادات کے موقع پر آنکھیں، منہ اور کان بند کر لیے جائیں۔ حکومت قوم کو بتائے کہ اپنے دور حکومت میں انہوں نے عوام کو ریلیف دلانے پر مشتمل کتنے بل اسمبلی میں پیش کئے؟ یہ بل پارلیمانی سیاسی جماعتوں کی حب الوطنی کا امتحان ہے۔اراکین سینیٹ ملکی مفاد کے خلاف بل کو قانون بننے سے روکنے کے لیے اپنا کردار ادا کریں۔ موجودہ حکومت اگرچہ کہتی ہے کہ اب ڈومور کا دور ختم ہو گیا لیکن حقیقت میں امریکی ڈومور کے سامنے موجودہ حکومت بھی بے بس ہو چکی ہے اسی لئے ایف اے ٹی ایف کی سب سفارشات پر من و عن عمل کیا گیا اور پاکستان کی محب وطن شخصیات و جماعتوں پر پابندی لگا کر انہیں گرفتار کیا گیا، حالانکہ ان کا جرم صرف اور صرف پاکستان و کشمیر سے محبت تھا،دو قومی نظریہ کے محافظ، کشمیریوں کے وکیل اور دکھی انسانیت کی خدمت کرنے والوں کو امریکی اور ایف اے ٹی ایف کے دباؤ پر گرفتار کیا گیا اور ان پر مقدمات چلائے جا رہے ہیں۔پاکستان ایف اے ٹی ایف کی تمام شرائط مانتا جا رہا ہے، ایف اے ٹی ایف کے حوالہ سے امریکی نائب وزیر خارجہ ایلس ویلز ہی پاکستان کو ڈیل کر رہی ہیں، ایف اے ٹی ایف کی جانب سے چند روز قبل پاکستان سے یہ مطالبہ کیا گیا تھا کہ کالعدم تنظیموں کے رہنماؤں کو سزائیں دی جائیں، پاکستان نے اس حوالہ سے ایف اے ٹی ایف میں رپورٹ جمع کروا دی ہے ،ایف اے ٹی ایف کے ڈومود کے آگے پاکستان جھکتا چلا جا رہا ہے اور حقیقت میں اس کے پیچھے امریکی نائب وزیر خارجہ ایلس ویلز ہیں جو پاکستان پر دباؤ ڈال کر مطالبات منواتی جا رہی ہیں، اب امریکی نائب وزیر خارجہ 19جنوری کو پاکستا ن کے دورے پر آ رہی ہیں اور پاکستان کے دورے سے قبل وہ بھارت کا تین روزہ دورہ کریں گی،امریکی وزیر خارجہ ایلس ویلز کا دورہ ایسے وقت میں ہو گا جب حافظ محمد سعید کے کیس کی روزانہ کی بنیاد پر سماعت ہو رہی ہے، ایلس ویلز دورہ سے قبل ہی حکومت پر دباؤ ڈال رہی ہیں کہ حافظ محمد سعید کو سزا دی جائے، ایف اے ٹی ایف بھی یہ مطالبہ کر چکا ہے۔ایلس ویلز کے دوہ سے قبل یا بعد میں پاکستانی عدالتیں اگرحافظ محمد سعید کو سزا سناتی ہیں تو اس سے پاکستانی عدالتوں کی آزادی اورخود مختاری پر سوالیہ نشان اٹھے گا بلکہ پاکستان کی بھی سلامتی اور خود مختاری پر سوال اٹھے گا ،امریکہ ابھی بھی پاکستان کے اندرونی معاملات میں دخل اندازی کرنے سے باز نہیں آ رہا، پاکستان کو قومی سلامتی اور اندرونی فیصلے خود کرنے چاہئے، کسی کے دباؤ پر فیصلے کرنے سے ماضی میں بھی مثبت نتائج نہیں آئے، اب بھی اگر ایسا ہوا تو اس کے غلط اثرات مرتب ہوں گے۔	Politics Articles	پاکستان کی خودمختاری کے خلاف بل کی منظوری کیونکر؟
پاکستان میں مہنگائی ہو یا بدامنی ہمیں ہر شخص یہ کہتا نظر آتا ہے کہ اس کی وجہ امریکا ہے، امریکی پالیسی سازوں نے ہمیشہ پاکستان مخالف پالیسیاں بنائی یا نہیں بنائیں لیکن یوں سمجھ لیں کہ ہمیں بچپن میں گُھٹی ہی امریکا کی مخالفت کی ملتی ہے، اس لئے امریکا کے خلاف عوامی رائے عامہ ہموار کرنا پاکستان میں کسی کے لئے بھی کوئی مشکل کام نہیں ہے، گزشتہ دنوں ایرانی جنرل قاسم سلیمانی اپنے ساتھیوں سمیت امریکی ڈرون اٹیک میں مارا گیا، اس کے اسباب کیا تھے، جنرل قاسم سلیمانی کون تھے، ان کی ہمارے پیارے وطن پاکستان سمیت دیگر اسلامی ممالک کے بارے میں کیا سوچ تھی اس بات سے قطعی نظر کیونکہ مارا امریکا نے تھا اس لئے انسانی ہمدردی اور مظلومیت کا سارا وزن جنرل سلیمانی کے پلڑے میں آگرا، ویسے تو ہم پاکستانی ہیں اور جب کوئی عالمی سطح کا مسئلہ ہو تو ہمیں سب سے پہلے پاکستانی بن کر ہی سوچنا چاہیئے، لیکن ایک لمحے کے لئے ہم پاکستانی بن کر نہ بھی سوچیں تو اپنے آپ سے جنرل قاسم سلیمانی کے بارے میں چند سوالات ہمیں ضرور کرنے چاہیئں، ہماری نظر میں اگر جنرل قاسم کے جنازے میں شریک ہزاروں افراد ہوں تو پھر شام کے کیمپوں میں موجود لاکھوں یتیم بچے بھی ہمارے نظروں سے اوجھل نہیں ہونے چاہیئں، ہمارے مین اسٹریم میڈیا اور سوشل میڈیا پر اس وقت جنرل قاسم سلیمانی کو امریکا اور اسرائیل کا اینٹی بنا کر پیش کیا جارہا ہے، ٹرمپ کے جارحانہ بیانات کے مقابل ایرانیوں کے جارحانہ بیانات دکھائے جارہے ہیں جنہیں دیکھ کر مجھے علامہ علی شیر حیدری شہیدؒ کی وہ پیش گوئی درست ہوتی نظر آرہی ہے جس میں امام اہلسنت نے فرمایا تھا کہ یہ تاثر پیدا کیا جائے گا کہ ریاست پاکستان اور پاکستان کی فوج کچھ نہیں کرتی جبکہ ایرانی ریاست اور ایرانی فوج بہادر ہے وہ امریکا سے آنکھوں میں آنکھیں ڈال کر بات کرتی ہے، اس تاثر کا نقصان یہ ہوگا کہ پاکستان کے عوام اپنی ہی فوج اور اپنے ہی اداروں سے بدگمان ہوجائیں گے، ان کی بے توقیری کریں گے اور ایرانیوں کو اپنا ہیرو سمجھنے لگیں گے، جبکہ حقیقت یہ ہے کہ لاکھ اختلاف کے باوجود ہماری ریاست ہمارے لئے سب سے مقدم ہونی چاہیئے اور ہمیں اپنی پاک فوج کا ہمیشہ غیرمشروط ساتھ دینا چاہیئے، جو بھی فرد ریاست پاکستان یا پاک فوج کے بارے میں ہمیں بدگمان کرنے کی کوشش کرے تو سمجھ لیں کہ وہ ہمارے ذہنوں میں میٹھا ذہر گھول رہا ہے، پھر آتے ہیں جنرل قاسم سلیمانی کی امریکا مخالفت پر، سوشل میڈیا اور مین اسٹریم میڈیا پر مچی اس دھوم میں میں نے بہت کوشش کی کہ مجھے کہیں سے کوئی خبر مل جائے کہ جنرل قاسم سلیمانی نے اتنے امریکی فوجی مارے یا جنرل سلیمانی نے اتنی بار اسرائیل پر حملہ کیا، جب لاکھ کوشش کے باوجود مجھے جنرل قاسم سلیمانی کی کوئی ایسی کاروائی نہ ملی تو مجھے بہت حیرانگی ہوئی کہ یہ کیسے امریکا اور اسرائیل مخالف جرنیل تھے کہ جنہوں نے کبھی نہ اسرائیلی فوجی مارے اور نہ ہی امریکی فوجی مارے، نہ براہ راست امریکا کو کبھی کوئی نقصان دیا اور نہ ہی کبھی اسرائیل کو براہ راست کوئی نقصان پہنچایا، جنرل قاسم سلیمانی کے بارے میں یہ بات زیادہ مشہور ہے کہ وہ پراکسی جنگوں کے ماہر تھے، اب سوال یہ ہے کہ ان کی پراکسی جنگوں کا میدان کونسے ممالک بنے جب آپ یہ فہرست بنائیں گے تو آپ حیران ہوں گے کہ انہوں نے پراکسی جنگ بھی امریکا اور اسرائیل میں نہیں لڑی بلکہ ان کی پراکسی جنگوں کا مرکز عراق، شام، لبنان، یمن، افغانستان اور ہمارا پیارا پاکستان بنے، شام کے 10 لاکھ یتیم بچوں کی دہائی کو دنیا سنے کہ وہ کسے کوس رہے ہیں، شام میں 6 لاکھ لوگ ظلم و بربریت کا شکار ہوئے انہیں بے دردی کے ساتھ شہید کیا گیا کوئی ورثا سے جا کر قاتل کا نام پوچھے، شام میں انسانیت کی تذلیل ہوئی، اس سے پہلے نائن الیون کے بعد 2001 میں جب امریکا نے افغانستان پر چڑھائی کی تو جنرل قاسم سلیمانی اس وقت شمالی اتحاد اور احمد شاہ مسعود کے کندھے سے کندھا ملا کر امریکیوں کے اتحادی بنے کھڑے تھے، عراق میں صدر صدام حسین پر امریکا نے حملہ کیا اور سقوط بغداد ہوا تو جنرل قاسم سلیمانی اس وقت بھی امریکی کیمپ میں تھے، صدر صدام کی حکومت ختم کر کے ایران نواز حکومت قائم کی گئی، ایران اور امریکا کے ہر مخالف کو چن چن کر عراق میں مارا گیا جنرل سلیمانی امریکی اتحادی تھے، پھر 3 جنوری 2020 آیا اور ٹرمپ کے حکم پر امریکیوں نے ڈرون حملے میں ساتھیوں سمیت بغداد عراق میں ہی جنرل قاسم سلیمانی کو نشانہ بنایا تو میڈیا پر انہیں امریکا مخالف بنا کر پیش کیا جارہا ہے، مجھے ذاتی طور پر اس بات پر بھی اعتراض نہیں لیکن اگلا خدشہ یہ ہے کہ جیسے جنرل سلیمانی تھے بقول میڈیا کے امریکا اور اسرائیل مخالف اور پراکسی جنگیں اسلامی ممالک میں لڑیں اسی طرح اب ایرانی بدلہ لینے کا اعلان کر رہے ہیں، ایرانی امریکا اور اسرائیل سے کل نہیں آج ہی بدلہ لیں، امریکا اور اسرائیل غارت ہوجائیں ان کے نقشے دنیا سے مٹ جائیں مجھے غم نہیں ہوگا لیکن بدلے کے نام پر اگر بے گناہ و نہتے شامی، عراقی، افغانی اور پاکستانی نشانہ بنے تو یقین جانیں مظلوموں اور محکموں کا کلیجہ پھٹ جائے گا، یہ بات بھی ذہن نشین کر لیں کہ اس وقت دنیا میں 57 ممالک ایسے ہیں جو اپنے آپ کو اسلامی ممالک کہتے ہیں، ان 57 میں ایران بھی شامل ہے، اس میں حیرت انگیز بات یہ ہے کہ ان 57 ممالک میں یہودی سب سے زیادہ ایران میں آباد ہیں اور اپنے آپ کو محفوظ بھی تصور کرتے ہیں، ان 57 ممالک میں یہودیوں کی عبادت گاہ کلیسا سب سے زیادہ ایران میں ہی ہیں، لیکن ایرانی پھر بھی اسلامی دنیا کے سامنے یہ کہتے نظر آتے ہیں کہ ہم یہودیوں کے سب سے بڑے مخالف ہیں اور اسرائیل اور یہودیوں کو سب سے زیادہ خطرہ ایران سے ہے، بہرحال میرا مؤقف آج بھی یہی ہے کہ ایران اور امریکا فطری طور پر اتحادی ہیں، جنرل قاسم سلیمانی ممکن ہیاب امریکا کے کام کے نہ رہے ہوں یا ان کے سینے میں ایسے راز آ گئے ہوں جس سے امریکا کے لئے مستقبل میں وہ خطرہ بن سکتے ہوں اس لئے انہیں راستے سے ہٹا دیا گیا ہے، یہ بات اس سے زیادہ کچھ نہیں ہوگی، میڈیا پر جاری بھڑکوں پر مت جائیں، نہ عالمی جنگ کا کوئی خطرہ ہے، نہ اسلام کے وجود کو مٹانے کی امریکا میں طاقت ہے، اسلام کے نام پر کسی دھوکے میں مت آنا، اپنے پیارے وطن پاکستان کا خیال رکھنا، پیارے پاکستان کے وجود پر کبھی کوئی زخم نہ آئے، اس کے لئے کوشش بھی کرنا اور دعا بھی کرنا کہ پاکستان سلامت رہے،تاقیامت رہے۔ 	Politics Articles	عالمی جنگ نہیں ہوگی
تحریک انصاف کی اتحادی جماعتوں نے حکومت پر دباﺅ بڑھنا شروع کردیا ہے جس کے بعد حکومت کے پا س آپشن محدود ہوتے جارہے ہیں. اندرون ملک سال 2020ءکو عمران خان کی حکومت کیلئے آخری سال قرار دیاجارھاھے وزیراعظم عمران خان کے پاس بہت کم آپشن بچے ہیں حکومتی اتحادی جماعتوں کی جانب سے دباﺅ اور بیڈگورنس کی وجہ سے حکومت ڈیلیور نہیں کرپارہی جس سے عوام کی مشکلات میں اضافہ ہورہا ہے . حکومت پر عالمی مالیاتی اداروں کی مسلط کردہ معاشی ٹیم اپنے اہداف کو پورا کرنے میں مصروف ہے عالمی مالیاتی اداروں کو کبھی بھی حکومت یا پاکستانی عوام کی مشکلات سے کوئی غرض نہیں رہی ملک میں غربت‘مہنگائی اور بیروزگاری میں اضافہ ہورہا ہے مگر حکومتی ترجیحات میں عوامی مسائل شامل نظر نہیں آتےاور لگتاھے جلد یہ حکومت چلی جائے گی ورنہ عوام انہیں بجھوادیں گے. یہ حکومت عوام کو چلتی نظر نہیں آرہی پنجاب جیسے بڑے صوبے سمیت کے پی کے اور مرکزمیں اس کے ہونے کے باوجود حکومت اپنے منشور کا ایک فیصد بھی وعدہ مکمل نہیں کرپائی۔ حکومت کیطرف سے غربت اور مہنگائی کے خاتمے کیلئے احساس پروگرام‘لنگرخانے‘صحت کارڈ‘پناہ گاہیں اور قرض پروگرامز سے حل نکلنا ممکن نہیں ھوا بلکہ تمام مسائل کے حل کیلئے ٹھوس اور جامع پالیسی کی ضرورت ہے قومی انڈسٹری بند ہورہی ہے حکومت کیطرف سے اسے چلانے کی بجائے قوم کا پیسہ ایسے پروگراموں پر ضائع کررہی ھے جس سے کچھ حاصل نہیں ہوا اور نہ ھوگا. دنیا میں کس ملک نے اس طرح کے خیراتی پروگراموں سے ترقی کی ہے؟ ترقی کے لیے ہمیں اپنی معیشیت کو مضبوط کرنا ہوگا . زرعی ملک ہونے کے باوجود ہم بدترین فوڈ سیکورٹی کا شکار ہیں کیونکہ ہم نے اپنی زراعت پر توجہ نہیں دی اور نہ ہی لائیوسٹاک پر اگر ہم ان دوشعبوں کو ہی درست کرلیں تو ہماری اقتصادی حالت بہتر ہوسکتی ہے۔ زراعت اور لائیوسٹاک بلاشبہ انتہائی اہم شعبے ہیں اور یہ ہماری معیشیت کی ریڑھ کی ہڈی رہے ہیں مگر حکومتوں نے دیہی علاقوں پر توجہ دینے کی بجائے شہروں کو وسعت دینے پر وسائل صرف کیئے جس کی وجہ سے اربنائزیشن میں اضافہ ہوا جب دیہاتوں میں لوگ ہی نہیں ہونگے تو زراعت اور لائیوسٹاک کا شعبہ کیسے ترقی کرئے گا؟ اربنائزیشن کی وجہ سے ایک طرف ہماری قومی پیدوار متاثر ہوئی دوسرا شہروں میںآبادی کے دباﺅ کی وجہ سے بنیادی ضروریات بجلی ‘پانی‘گیس کی طلب میں بے پناہ اضافہ ہوا. 1960ء کی دہائی میں ہماری اقتصادی ترقی دنیا کے لیے ایک ماڈل تھا جسے اپنا کردنیا کے کئی ممالک آج ترقی یافتہ ممالک کی فہرست میں شامل ہوچکے ہیں جبکہ ہم آج دنیا میں بھکاری بنے ہوئے ہیں ہماری اقتصادیات قرض پر چل رہی ہیں اگر عالمی مالیاتی ادارے ہمیں قرض دینا بند کردیں تو ہم دیوالیہ ہوجائیں گے. ہمیں خود انحصاری کی طرف بڑھنا ہوگا، دم توڑتی صنعتوں کی بحالی‘زراعت اور لائیوسٹاک کے شعبوں کو دوبارہ اپنے پاﺅں پر کھڑا کرنا ہوگا، چھوٹے شہروں اور دیہی علاقوں میں سہولیات فراہم کرکے ہم اربنائزیشن کے سیلاب کو روک سکتے ہیں مگر اس کے لیے انقلابی اقدامات کی ضرورت ہے. اگر ہم نے فوری طور پر زراعت پر توجہ نہ دی تو ہماری بقاءکو شدید خطرات لاحق ہوسکتے ہیں انہوں نے کہا کہ بلوچستان پاکستان کے کل رقبے کا 40فیصد ہے مگر آج تک ہم نے اس کو آباد کرنے پر توجہ نہیں دی سعودی عرب اور متحدہ عرب امارات سمیت کئی افریقی ممالک نے ریگستانوں کو آباد کرلیا ہے مگر کسی حکومت نے بلوچستان کے بارے میں نہیں سوچا آج اگر بلوچستان میں امن وامان کا مسلہ ہے تو اس کا حل کبھی بھی طاقت کے استعمال سے نہیں نکلے گا کئی دہائیوں سے ہم نے طاقت استعمال کرکے دیکھ لی اب وقت آگیا ہے کہ پالیسی کو بدلا جائے اور بلوچستان کے عوام کو زمینیں الاٹ کرکے انہیں آباد کرنے کے لیے وسائل دیئے جائیں تو امن وامان کا مسلہ خودبخود حل ہوجائے گا. جب عام بلوچ عوام کو اسٹیک پر ہی کچھ نہیں ہوگا تو وہ شرپسندوں کے لیے آسان ہدف ہونگے‘انہیں ریاست کے خلاف بھڑکاناآسان ہوگا لیکن اگر عام بلوچ کے پاس اپنی زمین‘مال مویشی اور گھر بار ہوگا تو وہ کسی بھی شرپسندی کا حصہ بننے سے پہلے کئی بار سوچے گا. انہوں نے کہا کہ ہرسال حکومتیں اربوں روپے واہیات قسم کے منصوبوں میں ضائع کردیتی ہیں اگر یہی پیسہ بلوچستان میں آبی ذخائرکی تعمیر‘نہروں اور سمندر پر پانی صاف کرنے کے پلانٹس لگانے کے منصوبوں پر خرچ کیا جائے تو پورے ملک میں ایک انقلاب برپا ہوگا. مقامی حکومتی کے شفاف اور غیرجماعتی نظام کے ذریعے عام شہریوں کو اپنی قسمت کا فیصلہ خود کرنے دیا جائے تو روایتی سرداروں کا نظام خود ہی زمین بو س ہوجائے گا یہی ماڈل سابقہ فاٹا کے اضلاع میں نافذکرکے بہترین نتائج حاصل کیئے جاسکتے ہیں عالمی حالات کے پیش نظر پاکستان نے اگر خود انحصاری کو نہ اپنایا تو آنے والا وقت پاکستان کے لیے مزید مشکل ہوگا۔ موجودہ حکومت ابھی تک ترجیحات کا تعین ہی نہیں کر پائی اب تک سامنے آنے والے ”فلاحی“منصوبے سابقہ حکومتوں کے تندور‘ بے نظیرانکم سپورٹ پروگرام جیسے منصوبوں کا چربہ ہیں اگر تحریک انصاف کے منشور کو سامنے رکھا جائے اور ان وعدوں کو جو اس نے عوام سے اقتدار میں آنے سے پہلے کئے تھے تو عمران خان کی حکومت بری طرح ناکام نظر نہ آتی. ملکی معاشیات عالمی مالیاتی اداروں کے حوالے کرنے سے بہتر تھا کہ عمران خان مستعفی ہوکر گھر چلے جاتے تو کم ازکم مستقبل میں ان کے دوبارہ اقتدار میں آنے کا چانس رہتا مگر اس وقت ملک جو افراتفری ہے تاریخ میں اس کی نظیر نہیں ملتی بجلی‘گیس ‘تیل سمیت اشیاءخوردونوش عوام کی پہنچ سے باہر جاچکی ہیں مگر حکومت ڈھٹائی سے سب اچھا ہے کا راگ الاپ رہی ہے. یہ فطری بات ہے کہ عوام نئی آنے والی حکومت سے ریلف کی توقع رکھتے ہیں مگر پی ٹی آئی حکومت نے ڈیڑھ سال کے مختصر عرصے میں ہی عوام کی زندگیاں اجیرن کردی ہیں‘ اگر وزیراعظم نے فیصلہ نہ لیا اور عوام کو ریلیف نہ دیا گیا تو 2020حکومت کا آخری سال ثابت ہوسکتا ہے. 	Politics Articles	2020ء عمران خان کی حکومت کا آخری سال؟
مختلف اپنی کہانی ہے زمانے بھر سے منفرد ہم غم _حالات لئے پھرتے ہیں! وطن عزیز پاکستان کا درد اب صبر کے جام سے چھلکنے کو ہے۔ہر ادارہ اپنے کام چھوڑ کر دوسرے اداروں سے نبرد آزما دکھائ دیتا ہے ۔نیوز سنیں تو افسوس ہوتا ہے کہ ہم بحیثیت قوم کس مرحلے پر آگئے ہیں۔ اکثرسیاسی پارٹیاں اپنے منشور کو عمل میں لانے سے قاصر اور سمجھوتوں پہ مجبور نظر آرہی ہیں ۔عدالتوں میں کئ سالوں کے مقدمات کی فائلیں التوا میں پڑی ہیں۔انصاف کی تلاش میں پیشیاں بھگتاتے سرمایہ اور عمر دونوں ختم ہو جاتے ہیں ۔جس کے پاس طاقت ہے وہ ہر عدالت سے چھوٹ جاتا ہے اور جس کے پیچھے کوئ نہیں ہے وہ بے قصور سزا پاتا ہے۔حالانکہ ہمارے نبئ کریم ﷺ کا فرمان _عالیشان ہے کہ تم سے پچھلی قومیں اس لئے تباہ برباد کردی گئیں تھیں کہ جب ان میں کوئ معزز جرم کرتا تو اسے چھوڑ دیتے تھے اور جب کوئ عام آدمی جرم کرتا تو اسے پکڑ لیتے تھے اور آپ ﷺ نے فرمایا تھا کہ اگر محمد ﷺ کی بیٹی فاطمہ ؓ بھی چوری کرتی تو میں اس کا بھی ہاتھ کاٹنے کا حکم دیتا! یہاں یہ حال ہے کہ جن کو لوگوں نے ووٹ دئیے تھے کہ عوامی فلاح و بہبود کے لئے کچھ کریں گے وہ نمائندے اسمبلیوں سے غیر حاضر رہتے ہیں۔ وکیلوں کے جلوس دیکھیں یا ڈاکٹروں کی بپتا سنیں۔ہسپتالوں میں مریضوں کے مسائل سنیں ۔ادویات اور فراہمیء خون کے لئے لوگوں کی دوڑیں لگی ہوئ ہیں۔ ۔بارڈر پہ جھڑپیں دیکھیں یا فوج کے معاملات ۔۔۔ہر طرف ایک افراتفری پڑی ہے۔ عوام کی حالت _زار بیان سے باہر ہے ۔روز افزوں مہنگائ کی چکی میں پستی عوام خودکشیاں کر رہی ہے ۔غریب کے پاس پیسہ نہ تعلیم کے لئے ہے نہ علاج کے لئے ۔دو وقت کی روٹی پوری کرنی دشوار ہے۔تعلیم کاروبار بن چکی ہے۔سندھ میں کتا کاٹنے کی ویکسین کی عدم دستیابی سے کئ جانیں ضائع ہونے کی اطلاعات ہیں ۔ایسے حالات میں ترکی کے پیش کردہ ڈرامہ ارطغل میں قائ قبیلہ کے وہ مناظر بڑے عبرت آموز لگتے ہیں جب وہ قبیلہ ہجرت پر مجبور ہوتا ہے ۔چند سو گھرانوں پہ مشتمل اس قبیلے کو ایک طرف اندرونی مسائل اور اقتدار کی رسہ کشی کا سامنا ہوتا ہے تو دوسری طرف بیرونی دشمنوں کے حملوں نے اسے موت و حیات کی کشمکش میں مبتلا کر رکھا ہوتا ہے ۔ہجرت کے مراحل بہت دشوار راستوں اور جاں گسل معرکوں سے طے ہوتے ہیں ۔جس قوم کے پاس اپنی مٹی ،اپنی دھرتی نہ ہو وہ کتنی ہلکی اور دوسروں کے رحم و کرم پہ ہوتی ہے۔اس کا احساس اس ہجرت کے سفر کو دیکھ کے ہوتا ہے۔کبھی موسم کے تھپیڑے اور بارش کا خدشہ تو کبھی خوراک اور ایندھن کی کمی کا خطرہ۔اس ہجرت کو دیکھ کے بےاختیار وہ ہجرت یاد آجاتی ہے جو قیام پاکستان کے وقت ہمارے آباؤ اجداد نے کی تھی۔آگ اور خون کے دریا پار کرکے یہ وطن حاصل ہوا تھا ۔اللہ پاک ہمارے وطن پاکستان کی حفاظت فرمانا ۔یا رب العالمین ہماری پاؤں اس سرزمین پہ جماۓ رکھنا۔یارب ہمیں بنی اسرائیل کی طرح وادیء سینا جیسی دربدری نہ دینا ۔۔۔ہمیں بحیثیت قوم کے معاف کردینا ۔ہمیں راہ_ہدایت دکھا دینا ۔کتنی مسلمان قومیں اس وقت خانہ بدوشی کی حالت میں ہیں فلسطینی اور شامی پناہ گزین۔یا اللہ ان مہاجرین کی مدد فرمانا ۔آمین یا رب۔	Politics Articles	غم_حالات
بھارتی سپریم کورٹ نے جموں و کشمیر میں انٹرنیٹ خدمات اور مواصلاتی نظام پر عائد پابندیوں سے متعلق درخواستوں پر فیصلہ سنا دیا ہے۔سپریم کورٹ نے تمام ضروری سروسز اور انٹرنیٹ کی بحالی کا حکم دیتے ہوئے ہدایت کی ہے کہ ان احکامات پر ایک ہفتے کے اندر جموں و کشمیر انتظامیہ کو نظر ثانی کرنا ہوگی۔عدالت عظمیٰ نے ایسی تمام سرکاری اور مقامی تنظیموں کی ویب سائٹوں کو بحال کرنے کا حکم دیا ہے جہاں انٹرنیٹ کا غلط استعمال کم ہوتا ہے۔سپریم کورٹ کی تین رکنی بینچ نے کہا ہے کہ سیاسی معاملات پر کورٹ فیصلہ نہیں کر سکتی۔ ساوتھ ایشین وائر کے مطابق فیصلے میں کہا گیا ہے کہ جینے کے حق کی حفاظت کی جانی چاہیے۔سپریم کورٹ نے اپنے فیصلے میں واضح انداز میں کہا کہ انٹرنیٹ پر پابندی لگانا مناسب نہیں ہے۔ یہ جمہوری ملک ہے، یہاں ہم کسی کو اس طرح نہیں رکھ سکتے۔ساوتھ ایشین وائر کے مطابق عدالت عظمی کا کہنا ہے کہ انٹرنیٹ پر پابندی اظہار رائے پر پابندی لگانے کے مترادف ہے۔ لوگوں کے حقوق نہیں چھینے جانے چاہیے۔ سات دنوں کے اندر دفعہ 144 پر جائزہ لیا جانا چاہیے۔ حکومت دلائل کو سپریم کورٹ نے رد کر دیا۔ کہیں بھی دفعہ144 لگائی جائے تو اسے غیرمعینہ نہیں کیا جاسکتا۔ غیر معمولی حالات میں ہی اس کا نفاذ کیا جاسکتا ہے۔اس دفعہ کا استعمال بار بار نہیں کیا جانا چاہیے۔ حکومت کو اس پر واضح موقف پیش کرنا چاہیے۔مرکزی حکومت کی جانب سے جموں و کشمیر سے آرٹیکل 370 کی منسوخی کے بعد سے وادی میں مسلسل انٹرنیٹ سروسز متاثر ہیں۔ ساوتھ ایشین وائر کے مطابق عدالت عظمی میں متعدد افراد نے درخواست دائر کی تھی کہ جموں و کشمیر میں عائد پابندیوں سے متعلق سپریم کورٹ مداخلت کرے اور جلد از جلد وادی کے باشندوں کو پریشانیوں سے نجات دلائے۔مرکزی حکومت نے 5 اگست 2019 کو پارلیمنٹ میں بل پاس کرکے اس کی خصوصی ریاست کا درجہ دلانے والی دفعہ 370 کو منسوخ کردیا تھا۔ جس کے بعد سے وہاں انٹرنیٹ سروسزمتاثر ہیں۔سپریم کورٹ مرکزی حکومت کی جانب سے جموں و کشمیر سے آرٹیکل 370 کے بیشتر دفعات کوغیر موثر کرنیکے بعد مواصلات سمیت مختلف سروسز پر لگائی گئی پابندیوں کے خلاف دائر درخواستوں پر جمعہ کو فیصلہ سنارہی ہے۔جسٹس این وی رمن، جسٹس بی آر گوئی اور جسٹس سبھاش ریڈی کی تین رکنی بینچ نے تمام فریقوں کے دلائل سننے کے بعد فیصلہ محفوظ کر لیا تھا۔ ساوتھ ایشین وائر کے مطابق مرکزی حکومت کی جانب سے پیش سالیسٹر جنرل تشار مہتا نے دلائل پیش کرتے ہوئے کہا تھا کہ ریاست میں امن کی بحالی کے لیے پابندیاں لگائی گئی تھیں۔جموں و کشمیر میں 5 اگست 2019 سے لگائی گئی پابندیوں کے خلاف 'کشمیر ٹائمز ' کی ایڈیٹر انورادھا بھسین، کانگریس کے سینیئر رہنما غلام نبی آزاد اور کچھ دوسرے لوگوں کی جانب سے درخواستیں دائر کی گئی تھیں۔غلام نبی آزاد کی جانب سے کورٹ میں پیش سینیئر وکیل کپل سبل نے اپنی دلیل پیش کرتے ہوئے کہا تھا کہ 'دفعہ 144 میں قومی سلامتی کا ذکر نہیں ہے، آپ ایسا نہیں کہہ سکتے کہ یہ قومی ہنگامی صورتحال ہے، حکومت کو اس کے لیے ثبوت دینا ہوگا'۔ ساوتھ ایشین وائر کے مطابق انہوں نے اپنے دلائل میں مزید کہا تھا کہ 'نیشنل ایمرجنسی کا بھی عدالتی جائزہ لیا جاسکتا ہے، کیا حکومت اس حکم کو دکھا سکتی ہے، جس کے تحت اس نے دفعہ 144 کو ہٹایا ہے۔کپل سبل نے اپنی بحث میں کہا تھا کہ 'حکومت کہہ رہی ہے کہ ہم نے اسکولز کھلے ہوئے ہیں اور تعلیمی سرگرمیاں جاری ہیں لیکن کیا والدین اپنے بچوں کو اسکول بھیج رہے ہیں، کشمیر میں کاروبار، اسکول، کسان اور سیاحت غرض کہ ہر شعبہ بری طرح متاثر ہے، ایسے میں عدالت عظمی کو قومی سلامتی اور زندگی جینے کے حق میں موازنہ کرنا ہوگا'۔انہوں نے کہا کہ 'ٹیکنالوجی کا غلط استعمال کا اگر احتمال ہے تو اس کا مطلب یہ نہیں ہوتا کہ آپ انٹرنیٹ سروس بند کر دیں گے۔ ساوتھ ایشین وائر کے مطابق سالیسٹر جنرل تشار مہتا نے دلیل دی تھی کہ انٹرنیٹ کا استعمال شدت پسندوں کی طرف سے کیا جا رہا ہے۔ ریاست میں دفعہ 370 اور 35 اے کو غیر موثر کئے جانے کے فیصلہ کی آئینی قانونی حیثیت کو چیلنج دینے والی درخواستوں پر آئینی بنچ الگ سے سماعت کر رہی ہے۔مگر اس کے باوجود مقبوضہ کشمیر میں مسلسل 161ویں روز بھی بھارتی فوجی محاصرہ جاری ہے جس کے سبب وادی کشمیر اور جموں اور لداخ کے مسلم اکثریتی علاقوں کے لوگ بدستور مشکلات کا شکار ہیں۔ کشمیر میڈیا سروس کے مطابق مقبوضہ وادی میں دفعہ 144کے تحت پابندیاں بدستور نافذ جبکہ بڑی تعداد میں بھارتی فوجی اور پولیس اہلکار تعینات ہیں۔ پر ی پیڈموبائل فون اور انٹرنیٹ سروز بھی معطل ہیں جسکی وجہ سے لوگوں خاص طور پر طلباء ، صحافیوں اور تاجر برادری کو سخت مشکلات کا سامنا ہے۔ کشمیر ی عوام مقبوضہ کشمیر کی خصوصی حیثیت ختم اور اسے مرکز کے زیر انتظام دو الگ الگ علاقوں جموں وکشمیر اور لداخ میں تقسیم کرنے کے گزشتہ برس پانچ اگست کے غیر قانونی اور یکطرفہ بھارتی اقدام کے خلاف بطور احتجاج سول نافرمانی کی تحریک جاری رکھے ہوئے ہیں ادھرکمیونسٹ پارٹی آف انڈیا(مارکسٹ ) کے سینئر رہنما محمد یوسف تاریگامی نے کہا ہے کہ بھارتیہ جنتاپارٹی کی حکومت نے مختلف سیاسی جماعتوں کے رہنماؤں کو نظر بند اور اظہاررائے کی آزادی کے انکے حق کو سلب کر کے مقبوضہ کشمیر کو عملی طور پر ایک جیل میں تبدیل کر دیا ہے ۔ محمد یوسف تاریگامی نے کولکتہ میں ایک تقریب سے خطاب کرتے ہوئے بھارتی دانشوروں اور سول سوسائٹی کے کارکنوں پر زور دیا کہ وہ کشمیریوں پر ہونے والے ظلم و ستم پر اپنی آواز بلند کریں۔ انہوں نے بھارتی حکومت کے اس دعوے کہ گزشہ برس پانچ اگست کو کشمیر کی خصوصی حیثیت ختم کیے جانے کے بعد علاقے میں ایک بھی گولی نہیں چلائی گئی پر تبصرہ کرتے ہوئے کہا کہ جب پوری وادی کشمیر کو ایک قبرستان میں تبدیل کر دیا گیا ہے تو ایسے میں گولیاں چلانے کی ضرورت ہی کیونکر پیش آئے گی۔ محمد یوسف تاریگامی نے بھارتی جنتاپارٹی کی عوام دشمن پالیسیوں کے خلاف بھارت بھر میں طلباء کے احتجاج کو سراہتے ہوئے کہا کہ آج جو کشمیر میں کیا جا رہا ہے کل وہ کہیں اور بھی کیا جاسکتا ہے۔جبکہ کشمیر کونسل یورپی یونین کے چیئرمین علی رضا سید نے کہاہے کہ عالمی برادری کشمیریوں کے حق خود ارادیت کے حوالے سے موجود اقوام متحدہ کی قرارداد پر عمل درآمد کیلئے بھارت پر دباؤ ڈالے۔ اقوم متحدہ کی سلامتی کونسل نے پانچ جنوری 1949کو کشمیریوں کے حق خود ارادیت کے حوالے سے ایک قرار داد پاس کی تھی لہذا کنٹرول لائن کے دونوں طرف اور دنیا بھر میں مقیم کشمیری ہر برس پانچ فروری کو یوم حق خود ارادیت کے طور پر مناتے ہیں ۔ کشمیرمیڈیاسروس کے مطابق علی رضا سید نے برسلز میں جاری ایک بیان میں کہاکہ اقوام متحدہ کو چاہیے کہ وہ اپنی پاس کردہ قرارداد پر عمل درآمد کرائے جبکہ پوری عالمی برادری کی بھی یہ ذمہ داری ہے کہ وہ اس حوالے سے اپنی ذمہ داری ادا کرے۔ انہوں نے کہ بھارت نے گزشتہ برس پانچ اگست کو مقبوضہ کشمیر کی خصوصی حیثیت ختم کر کے اسے مرکز کے زیر انتظام دو علاقوں جموں وکشمیر اور لداخ میں تقسیم کر دیاجبکہ اس غیر قانونی اقدام کیخلاف کشمیریوں کے احتجاج کو روکنے کیلئے اس نے گزشتہ قریباً پانچ ماہ سے کشمیریوں کا محاصرہ کر رکھا ہے۔ انہوں نے کہا کہ مسلسل بھارتی فوجی محاصرے کے باعث کشمیریوں کو اس وقت بے انتہا مسائل و مشکلات کا سامنا ہے جس پر عالمی برادری کی خاموشی افسوسناک ہے۔ علی رضا سید نے عالمی برادری سے مطالبہ کیاکہ وہ آگے آئے اور کشمیریوں کی نسل کشی کو روکے اور انہیں انکا ناقابل تنسیخ حق، حق ارادیت دلانے کیلئے بھارت پر دباو ڈالے ۔جماعت اسلامی کے پارلیمانی لیڈر و چیئرمین پبلک اکاؤنٹس کمیٹی عبدالرشید ترابی نے کہا ہے کہ اسلامی ممالک کے حکمران بزدلی کی چادر پھینک کر بہادری کا تارج پہن کر امت کی ترجمانی کا حق ادا کریں،ہندوستان مودی کی لگائی ہوئی آگ میں جل رہا ہے ،کشمیر یوں کی استقامت نے ہندوستان کے اندر بسنے والے مظلوم عوام کو حوصلے کا پیغام دیا ،نریندرمودی کشمیریوں پر مظالم ڈھا کر نوجوانوں کو عسکریت کی طرف دھکیل رہا ہے نوجوان ردعمل کے طورپر خودکش بمباربن رہے ،حکومت پاکستان کشمیری قیادت کی مشاورت سے کشمیر کی آزادی کا روڈ میپ دے ،ان خیالات کااظہار انہوں نے نجی ٹیلی ویژن اور وفود سے گفتگو کرتے ہوئے کیا ،عبدالرشید ترابی نے کہاکہ مقبوضہ کشمیر میں کرفیو کو 161دن گز ر چکے لیکن آج بھی کشمیریوں کو موقع ملتا ہے تو وہ ہندوستان کے خلاف اپنی آواز بلند کرتے ہیں ،ہندوستان نے مقبوضہ کشمیر کے عوام سے تمام بنیادی انسانی حقوق چھین لیے ،موبائل فون،انٹرنیٹ حتیٰ کہ انہیں مردوں کو دفنانے تک کی اجازت نہیں ہے ان تمام مظالم کے باوجود کشمیر ی استقامت کا پہاڑہیں ،قائدین حریت سید علی گیلانی علالت کے باوجود نظر بند ہیں انہیں علاج کی سہولت میسر نہیں ہندوستان کشمیریوں کو مسلمان ہونے کی سز ا دے رہا ہے اسلامی ممالک کے حکمرانوں کو بزدلی چھوڑ کر حقیقی معنوں میں امت کی ترجمانی کرنی چاہیے ،انہوں نے کہا کہ طیب اردگان اور مہاتیر محمد کے نقش قدم پر چلتے ہوئے مسلم حکمرانوں کو مظلوم مسلمانوں کے لیے آواز بلند کرنا ہو گی عبدالرشید ترابی نے کہا کہ کشمیریوں نے تمام تر مظالم کے باوجود تحریک کو زندہ رکھا اب حکومت پاکستان کی ذمہ داری ہے کہ وہ اپنا مطلوبہ کردار ادا کرے ۔ جبکہ وزیر جنگلات آزادکشمیر سردار میراکبر خان نے کہ ہے حکومت لائن آف کنٹرول کے حوالے سے تمام تر اقدامات اٹھا رہی ہے ریاست کی وحدت کو کوئی توڑ نہیں سکتا کشمیری عوام کی تحریک آزادی کا مشن ریاست جموں و کشمیر کا پاکستان سے الحاق ہے اس مقصد کے لئے ہمارے شہداء نے لاکھوں قربانیاں دی ہیں اور یہ رائیگاں نہیں ہوں گی کشمیریوں کو طاقت کے ذریعے کچلنا بھارت کی غلط فہمی ہے کشمیری اپنی بات سے پیچھے نہیں ہٹیں گے بھارت اُنہیں سب کچھ دینے کیلئے تیار ہے لیکن کشمیریوں کو صرف پاکستان چاہیے کیا ہم پاکستانی اپنے وطن سے اتنی محبت کرتے ہیں جتنی محبت کشمیریوں کو پاکستان سے ہے وقت آ گیا ہے کہ ہم کشمیریوں کیلئے اسی طرح کھڑے ہو جائیں جیسے وہ پاکستان کیلئے کھڑے ہیں وہ پاکستانیوں سے زیادہ پاکستانی ہیں مسئلہ کشمیر کا ایسا مذاکراتی حل جو کشمیریوں کی خواہشات کا عکاس ہو پاکستان، بھارت اور کشمیریوں کیلئے قابل قبول ہو، نہ صرف پاکستان اور بھارت کو ایک دوسرے کے قریب لا سکتا ہے بلکہ جنوبی ایشیاء میں پائیدار امن و سلامتی کا مستحکم ذریعہ بھی ثابت ہو گا قومی سیاسی جماعتوں اور ان کے اکابرین کو اس وقت کسی ایسے رویے کا اظہار نہیں کرنا چاہیے جس سے قومی یگانگت کو گزندپہنچنے کا خدشہ پیدا ہوابھارتی جارحانہ فکر میں ابھی کوئی کمی واقع نہیں ہوئی ہے جدو جہد آزادی کشمیر اسی زور شور سے جاری رہے گی اور حصول حق خود ارادیت تک کشمیری اپنی جانوں کا نذرانہ پیش کرتے رہیں گے بھارت کی طرف سے کشمیریوں پر نئی فوج کشی اور لائن آف کنٹرول پر کلسٹر بموں کے استعمال کے پیچھے یہ خوف ہے کہ اگر امریکہ کابل سے نکل گیا تو کشمیر دنیا کا فوکس بن جائیگا بھارت کچھ بھی کر لے کشمیری اپنی آزادی چھین کر رہیں گے کشمیری اپنی بقاء اور وجود کی جنگ لڑ رہے ہیں بھارتی آئین کے تحت بھارت کے غیر کشمیری شہری جموں و کشمیر میں کوئی جائیداد نہیں خرید سکتے۔اپنے بیان میں ان کا کہنا تھا کہ بھارت کے حکمران جماعت اپنے آئین میں کشمیریوں کو دی جانے والی یہ گارنٹی ختم کرنا چاہتی ہے اور مقبوضہ ریاست کو تقسیم کرنے کے منصوبے بنا رہی ہے قتل عام کے ذریعہ اکثریت کو اقلیت میں تبدیل کیا جائیگاآزادحکومت پوری ریاست کی نمائندہ حکومت ہے ،جموں ،وادی لداخ سب کشمیر کا حصہ ہیں بھارت نے کشمیر پر اپنا قبضہ خود ہی گنوا دیا ہے اب بھارت کا کشمیر پر کوئی حق نہیں رہا ہے کا بھارت کی طرف سے مقبوضہ جموں و کشمیر میں طاقت کا استعمال بڑھ رہا ہے کنٹرول لائن پر صورتحال تشویشناک ہے بھارت کلسٹر بموں کا استعمال کر کے بین الاقوامی قوانین کی کھلم کھلا خلاف ورزی کر رہا ہے عالمی برادری کو چاہیے کہ وہ بھارت کے دہشت گردانہ اقدامات کو نوٹس لے بھارت نے اچانک جموں و کشمیر کے مختلف علاقوں میں فوج اور سیکورٹی فورسز کی تعداد میں اضافہ کر دیا ہے بھارتی فوج نے لائن آف کنٹرول پر جارحیت میں بھی اضافہ کر دیا ہے اور مظلوم کشمیریوں پر کلسٹر بم برسانا شروع کر دیئے ہیں جسکے نتیجے میں عورتوں اور بچوں کی جانیں جا رہی ہیں بھارت کی طرف سے مقبوضہ جموں و کشمیر اور آزاد کشمیر کی سویلین آبادی کیخلاف جارحانہ ہتھکنڈوں کی نئی لہر ہمیں یاد دلا رہی ہے کہ دنیا کی سب سے بڑی نام نہاد ایٹمی جمہوریت کشمیر میں وہی غلطی دہرا رہی ہے جو افغانستان میں سوویت یونین اور امریکہ نے کی تھی کلسٹر بموں کا استعمال طاقت نہیں بلکہ کمزوری کا ثبوت ہے صاف نظر آ رہا ہے کہ بھارت کے ظالم حکمران مقبوضہ جموں و کشمیر میں وہی کرنے جا رہے ہیں جو 1948ء میں فلسطینیوں کے ساتھ کیا گیا تھا آج ہمیں پوری دنیا کو یہ بتانے کی ضرورت ہے بھارت کی طرف سے کشمیریوں پر نئی فوج کشی اور لائن آف کنٹرول پر کلسٹر بموں کے استعمال کے پیچھے یہ خوف ہے کہ اگر امریکہ کابل سے نکل گیا تو کشمیر دنیا کا فوکس بن جائیگاان خیالات کا اظہار انہوں نے ٹی وی چینل کو انٹرویو دیتے ہو ئے کیا انہوں نے کہا بندوق کی طاقت سے اکثریت پر اقلیت کا ظلم کئی قوموں کے زوال کا باعث بن چکا ہے ماضی قریب میں اس کی سب سے بڑی مثال سوویت یونین جیسی سپر پاور کا بکھر جانا ہے بہت سی طاقتور قوموں نے سوویت یونین کے زوال سے کوئی سبق نہیں سیکھا سبق نہ سیکھنے والوں میں امریکہ، اسرائیل اور بھارت سرفہرست ہیں امریکہ نے افغانستان میں وہی غلطی کی جو سوویت یونین نے افغانستان میں کی تھی سوویت یونین کے زوال نے آزادی کی کئی تحریکوں کو نئی زندگی بخشی ان میں سے ایک کشمیر کی تحریک آزادی بھی تھی ایک سوال کے جواب میں انہوں نے کہا کہ ایک طرف مقبوضہ جموں و کشمیر میں ظلم و ستم بڑھ رہا ہے دوسری طرف گرفتار کشمیری رہنماؤں کو حیلے بہانوں سے بھارتی حکومت کیساتھ مذاکرات پر مجبور کیا جا رہا ہے اس وقت یاسین ملک، شبیر احمد شاہ، مسرت عالم، آسیہ اندرابی اور الطاف شاہ سمیت 40حریت پسند رہنماؤں کو نئی دہلی کی تہاڑ جیل میں رکھا گیا ہے یاسین ملک کو جیل میں قید تنہائی میں رکھا گیا ہے اُنکے پاس سونے کیلئے کوئی بستر ہے نہ چادر وہ زمین پر سونے کی کوشش کرتے ہیں تو چھت پر لگا ہوا ہائی وولٹیج کا ایک بلب اُنہیں سونے نہیں دیتا نیشنل انٹیلی جنس ایجنسی کے اہلکار مختلف بے بنیاد مقدمات کی تحقیقات کے نام پر اُنہیں نریندر مودی کیساتھ مذاکرات پر راضی کرنے کی کوشش کر چکے ہیں جب یاسین ملک نے انکار کر دیا تو اُن پر تشدد کیا گیا یاسین ملک دل اور گردے کے عارضے میں مبتلا ہیں، حالیہ تشدد کے باعث اُن کی آنکھ اور ایک کان بھی متاثر ہوا ہے بھارتی حکومت ہر قیمت پر یاسین ملک کے اعصاب توڑنا چاہتی ہے کیونکہ اُنہوں نے حریت کانفرنس کے دو دھڑوں کو متحد کر کے بھارتی حکمرانوں کی تمام سازشوں کو ناکام بنا دیا ہے انہوں نے کہا کہ سید علی گیلانی اور میر واعظ عمر فاروق کا اتحاد نئی دہلی کیلئے ایک ڈراؤنا خواب ہے انہوں نے کہا کہ کشمیریوں کا جرم کیا ہے اُن کا جرم آزادی سے محبت ہے اُن کا جرم پاکستان سے محبت ہے انہوں نے کہا ہے کہ کشمیری عوام بھارتی آئین کو نہیں مانتے ہیں کشمیریوں کے خلاف بھارت کے ان دہشت گردانہ اقدامات کے خلاف اور مقبوضہ کشمیر کے عوام سے اظہار یکجہتی کیلیے جمعہ کو بھرپور احتجا ج کیا جائے گاجس میں ہم یہ پیغام دیں گئے کہ مقبوضہ کشمیر کی مظلوم عوام آزادی کے اس مشن میں اکیلی نہیں ہے بلکہ پوری پاکستانی وکشمیری قوم حکومت ان کے ساتھ ہے بھارت کلسٹر بموں کے استعمال سے کشمیریوں کے عزم کو متزلزل نہیں کر سکتابھارتی فوج کشمیریوں کیلیے نفرت کی علامت بن چکی ہے کشمیری عوام تقسیم کشمیر کی کسی بھی کوشش کو ناکام بنا دیں گے انہوں نے کہا کہ بھارت نے نیلم جہلم پراجیکٹ پر بھی گولے داغے جب کہ پن بجلی کے منصوبوں کو نشانہ بنانا عالمی قوانین کہ خلاف ورزی ہے انہوں نے کہا کہ بھارتی فوج ایل او سی پر مسلسل فائرنگ اور گولہ باری کر رہی ہے انہوں نے کہا ایل او سی پر بھارت نے ڈبل باڑھ لگا رکھی ہے اور دراندازی کے جھوٹے الزامات لگا کر بین الاقوامی برادری کہ آنکھوں میں دھول جھونک رہا ہے ۔انہوں نے کہا کہ بھارتی پروپیگنڈے کو ناکام بنانے کیلیے ہمیں بھی اپنی سفارتی حکمت عملی کو تیز کرنا ہو گا تاکہ بھارت کے پروپیگنڈے کو ناکام بنایا جا سکے انہوں نے کہا کہ میں اس موقع پر پاکستان کی تمام جماعتوں اور کشمیر ی عوام سے اپیل کرتا ہوں کہ وہ پاکستان کی مضبوطی استحکام اور سلامتی کے لیے متحد ہو جائیں۔انہوں نے کہا پاکستان کی حکومت اور عوام کے شکرگزار ہیں جو ہر مشکل وقت میں کشمیری عوام کیساتھ کھڑی رہی ہے وزیرجنگلات نے کہا ہمیں اپنی پاک فوج پر پورا بھروسہ ہے پاک فوج دنیا کی بہترین افواج میں سے ایک ہے اگر بھارت نے کسی قسم کی مہم جوئی کی کوشش کی تو کشمیری عوام پاک فوج کے ساتھ ملکر آزادکشمیر کو بھارتی فوج کو منہ ٹوڑ جواب دیں گے ۔ علاوہ ازیں آل جموں وکشمیر مسلم کانفرنس کے قائد وسابق وزیراعظم سردار عتیق احمدخان نے کہا ہے کہ ہندوستان مقبوضہ کشمیر میں بدترین مظالم ڈھا رہا ہے ۔ او آئی سی کو بھارت کا ہاتھ روکنے کے لیے ٹھوس پالیسی مرتب کرنا ہوگی ۔ ان خیالات کا اظہار انہوں نے رابطہ عالم سلامی کے اجلاس کے دوسرے روز میڈیا سے گفتگو کرتے ہوئے کیا۔ انہوں نے کہا کہ مقبوضہ کشمیر کے عوام کو صرف اس لیے سزا دی جارہی ہے کہ وہ مسلمان ہیں اور اپنے حق خودارادیت کا مطالبہ کر رہے ہیں یہ حق انہیں اقوام متحدہ کی سلامتی کونسل نے اپنی قراردادوں نے دیا ہے ۔ اقوام متحدہ کا چارٹربھی اس حق کی حمایت کرتا ہے مگر بھارت ہٹ دھرمی کر کے تمام اصولوں کی نفی کر رہا ہے ۔انہوں نے کہا کہ نریندر مودی کی فاشٹ پالیسیوں نے کشمیری مسلمانوں کے علاوہ ہندوستان کے مسلمانوں کو بھی بے چین کر دیا ہے ۔ہندوستان کے مسلمان اب مودی کے خلاف میدان میں نکل آئے ہیں۔ انہوں نے کہا کہ او آئی سی کو اس حوالے سے ٹھوس پالیسی مرتب کرنی چاہیے۔ ہندوستان کا اقتصادی بائیکاٹ بہت ضروری ہے ۔ اس کے بغیر مودی کادماغ درست نہیں ہوسکتا۔انہوں نے کہا کہ کشمیری عوام پوری مت اور پاکستان کے دفاع کے جنگ لڑ رہے ہیں۔ ہندوستان نے کشمیر میں محدود نہیں رہنا بلکہ اس کے فسطائی عزائم پورے خطے کے لیے خطرہ ہیں۔ انہوں نے کہا کہ آزاد کشمیر پر جارحیت کا خواب ہندوستان کی خام خیالی ہے آزادکشمیر کے جفاکش عوام بھارت کو چھٹی کا دودھ یاد دلائیں گے۔ ان لوگوں کے آباؤاجداد نے لڑ کر یہ علاقہ آزاد کرایا ہے۔دریں اثناء قائد مسلم کانفرنس سردار عتیق احمد خان ، سابق ڈپٹی چیئرمین سینٹ مولانا غفور حیدری اور مولانا طاہر اشرفی کی مکہ مکرمہ عشائیہ پر ملاقات ہوئی اور مختلف امور پر تبادلہ خیال بھی کیا۔ سابق اُمیدوار اسمبلی حلقہ ایل اے تھری میرپورایکشن فورم متاثرین منگلاڈیم کے صدر راجہ محمد نہیب ٹھاکرنے کہا ہے کہ مقبوضہ کشمیر کے عوام تنہا نہیں بھارت جو مرضی کر لے کشمیری آزادی کی منزل سے ہٹنے والے نہیں اقوام متحدہ اور انسانی حقوق کی علمبردار بھارتی بر بریت پر خاموش کیوں ہیں ،نیشنل،انٹر نیشنل میڈیا اور دیگر تنظیموں کی رپورٹس کے باوجود ایکشن نہ لینا اقوام متحدہ کی کار کردگی پر طمانچہ ہے کشمیریوں کے خون سے جو ہولی بھارتی کھیل رہا ہے حساب دینا ہو گا پاکستان کی ترقی اور خوشحالی کیلئے کشمیریوں کی قر بانیاں تاریخ کا سنہرا باب ہیں جن کو کبھی مائنس نہیں کیا جا سکتا۔اں خیالات کااظہارسابق اُمیدوار اسمبلی حلقہ ایل اے تھری میرپورایکشن فورم متاثرین منگلاڈیم کے صدر راجہ محمد نہیب ٹھاکرنے صحافیوں سے بات چیت کرتے ہوئے کیا۔انہوں نے کہا کہ مقبوضہ کشمیر کے عوام کی تحریک آزادی کشمیر کیلئے دی جانے والی قر بانیاں رائیگاں نہیں جائیں گئیں کشمیر یوں کو ان کا پیدائشی حق بھارت کو ہر ھال میں دینا ہو گا مسئلہ کشمیر کے حل کو جلد پایہ تکمیل تک پہنچانا ہو گا مقبوضہ وادی میں کرفیو، سے نظام زندگی مفلوج ہو چکا بھارت غرور تکبر میں ڈوبا ہے لائن آف کنٹرول پر بسنے والے افراد آئے روز بلا اشتیال فائر نگ، بھاری ہتھیاروں کی ذد میں آ کر زخمی اور شہادت کے مرتبہ پر فائز ہو رہے ہیں انکو بہترین سہولیات کی فراہمی کیلئے اقدمات اٹھانا ہو ں گے اقوام متحدہ اپنی قراردادوں کے مطابق کشمیریوں کو حق رائے دہی کا موقع فراہم کر ئے ۔بھارت حق خود ارادیت کا وعدہ کر کے کشمیریوں کو پیدائشی حق سے محروم کر رہاہے اور آواز حق آزادی کو دبانے کے لئے معصوم جانوں کو بھی نہیں بخش رہا۔انہوں نے کہا کہ بھارت نے مقبوضہ کشمیر پر غاصبانہ و جابرانہ قبضہ کر رکھا ہے اور آئے روز نہتے کشمیریوں پر بے پناہ مظالم ڈھا رہا ہے۔مقبوضہ وادی میں کرفیو کے نفاذ سے علاقے کی صورتحال مزید پیچیدہ ہوچکی ہے۔ سابق اُمیدوار اسمبلی حلقہ ایل اے تھری میرپورایکشن فورم متاثرین منگلاڈیم کے صدر راجہ محمد نہیب ٹھاکرنے مزید کہا کہ دُنیا کومسئلہ کشمیر پر بھرپور توجہ دینے کی ضرورت ہے کیونکہ دو ایٹمی طاقتیں ایک دوسرے کے آمنے سامنے ہیں اور بھارتی اشتعال انگیزیاں دوسری ایٹمی طاقت کو بھی اشتعال دلاسکتی ہیں، ایسے میں نقصان صرف بھارت یا پاکستان کا نہیں ہو گا بلکہ ایشیا کا پورا خطہ اور دُنیا متاثر ہو گی۔بھارت نہیں چاہتا کہ دنیا اس کیلئے کشمیریوں کے غم و غصے کو دیکھے سنے اورمحسوس کرے۔مودی کی شرپسندیوں کا عروج، ہندوستان ٹوٹنے کے در پے ہے۔تاریخ گواہ ہے کہ جس قوم نے بھی آزادی مانگی اور جدوجہد کی اﷲ رب العزت نے آزادی اس کے مقدر میں لکھ دی ہے ۔ 	Politics Articles	بھارتی سپریم کورٹ کے آج کے تازہ ترین فیصلے کی روشنی میں مرتب مفصل رپورٹ
تحریر۔۔۔ راشد علی راشد اعوان میں8اکتوبر2005کا وہ غازی ہوں جس نے اپنی آنکھوں کے سامنے قیامت خیزی دیکھی ہے،میں وہ چشم دید گواہ ہوں جس نے اس سانحہ میں فوج کا کردار دیکھا ہے،میں وہ لکھاری ہوں جس نے8اکتوبر2005سے پہلے جنرل مشرف کو ہدف تنقید کا نشانہ بنایا،میں نے جنرل مشرف کے حوالے سے سخت اور ترش الفاظ کا استعمال کیا،میں نے اپنے اداریوں اپنے کالمز،ریڈیوز اور ٹی وی چینلز کے پروگراموں میں بھی کھل کر مخالفت کی۔۔۔۔مگر چند سالوں بعد ہی مجھ جیسے لاکھوں افراد 8اکتوبر2005کے زلزلہ کا شکار ہوئے،میں بھی اسی زلزلہ کا ایک زخمی تھا جو زندہ بچ گیا،ملبہ کے ڈھیر سے باہر نکلا اور میں نے اپنی آنکھوں سے حالات دیکھے کہ جگہ جگہ لاشیں ہی لاشیں تھیں،زخمی تڑپ رہے تھے ۔۔ایک صبر آزما دور شروع ہو چکا تھا،ہم بلندیوں سے گر چکے تھے،اہلیان بالاکوٹ کا ہر فرد بے سرو سامان ہو چکا تھا،اپنی سفید پوشی کا بھرم رکھنا بھی مشکل ہوتا جا رہا تھا،مجھے یہ کہنے میں کوئی عار محسوس نہیں ہو رہی کہ نفسا نفسی کے حالات پیدا ہو گئے تھے،زلزلہ سے متعلق میں نے اپنے علاقے کے جنرل صلاح الدین ترمذی صاحب کو اطلاع دی جب انہیں تو کیا کسی حکومتی مشنیری اور ذمہ دار کو بھی بالاکوٹ کے حالات اور پیش آنے والے سانحہ کی کوئی خبر نہ تھی،میں اپنے ایک پہلے کے کالم میں اس حوالے سے تفصیلی ذکر کر چکا ہوں کہ جناب جنرل صلاح الدین ترمذی صاحب کی اہلیہ اﷲ کریم انہیں غریق رحمت فرمائے جنہوں نے پل پل مجھ سے بذریعہSmsرابطہ رکھا اور میں زلزلہ والے روز ان سے رابطہ میں رہا،ان ہی کی بدولت میری میڈیا خاص کر جیو کے اس وقت کے کامران خان صاحب سے ان کے پروگرام آج کامران خان کے ساتھ میں رابطہ ہوا،مجھے معلوم نہیں کہ میں نے بالاکوٹ کا مدعا کیسے بیان کیا اور اپنی اور اپنوں کی خبر کیسے ان تک پہنچائی تاہم اس ساری صورتحال کا تمام تر کریڈٹ جنرل صلاح الدین ترمذی صاحب کو جاتا ہے جو کہ زلزلہ زدہ بالاکوٹ کی خبر ایوان بالا خاص کر اپنے سروس کے ساتھ جناب جنرل پرویز مشرف صاحب تک پہنچانے اورانہیں باخبر رکھنے میں کامیاب ہوئے،زلزلہ کے بعد جب کہیں بھی کوئی امید کے آثار نہ تھے تو تب اس وقت کے سربراہ مملکت پاکستان جنرل پرویز مشرف صاحب آگے بڑھے،اپنی حکومتی ذمہ داریوں کو نبھایا،متاثرین کوحوصلہ دیا،اپنے عمل سے سانحہ عظیم سے نمٹنے کیلئے نہ صرف اقدامات اٹھائے بلکہ عملی طور پر خود مصروف عمل رہے۔زلزلہ کی اگلی صبح پاک فوج کے جوان بالاکوٹ پہنچے اور انہوں نے ہزاروں زخمیوں کو ملبے کے ڈھیر سے نکالا،کئی لاشیں نکال کر دفنائیں اور میں نے اپنی آنکھوں سے اس کے بعد جناب جنرل پرویز مشرف صاحب اور ان کی قیادت میں پاک فوج کے جوانوں کو جذبہ حب الوطنی سے سرشار دیکھا،میں نے دیکھا کہ کس طرح ہزاروں فٹ پہاڑوں کی بلندیوں پر ایک ایک متاثرہ شخص کے پاس وہ کیسے راشن اور اشیائے ضرورت کا سامان لیکر پہنچے،میں جنرل مشرف صاحب کو پوری دنیا میں اس عظیم سانحہ سے نمٹنے اور آزمائش کی اس گھڑی میں مصروف رہتے دیکھ چکا ہوں،مجھے وہ وقت بھی یاد آیا جب انہوں نے زلزلہ سے قبل اپنے دورہ انڈیا کے موقع پر سخت اور کھری کھری باتیں میڈیا کے سامنے کیں میں نے انہیں پرعزم دیکھا،میں جنرل پرویز مشرف کو کرخت بھی دیکھااور میں نے اس جنرل پرویز مشرف صاحب کی آنکھوں میں اس زلزلہ سے متاثر ہونے والے لوگوں کیلئے ان کی آنکھوں میں آنسو بھی دیکھے جب ان کا بھی ضبط ٹوٹ گیا تھا،دنیا کو باخبر کرنے اور متاثرین زلزلہ کی بحالی کیلئے جنرل پرویز مشرف صاحب جھولی لیکر پھرے اور جہاں تک ان کی پہنچ تھی انہوں نے امداد،فنڈز حاصل کیے،دن اور ہفتے بدلتے گئے اور کڑاکے کی سردی جب جوبن پر تھی تو اس وقت بھی حاکم وقت جنرل پرویز مشرف صاحب نے متاثرین زلزلہ کو بھلایا نہیں ان کے دورہ کشمیر کے دوران ایک تصویر اس وقت عالمی توجہ کا مرکز بنی جس میں ایک باپ نے اپنی زخمی بچی کو اپنی کمر پر اٹھا رکھا تھا اور وہ وہاں ان زخمیوں سے ایسے محو گفتگو دکھائی دے رہے تھے کہ یہ قیامت کے پہاڑٹوٹے ضرور ہیں مگر ابھی ہمت باقی ہے،ان ہی تصاویر کو سامنے رکھ کر جب عالمی ادارے یونیسف نے کہا تھا کہ زلزلہ سے متاثرہ علاقوں میں اب بھی ایک لاکھ بیس ہزار بچے پھنسے ہوئے ہیں ،جن کیلئے اقوام متحدہ میں بچوں کی بھلائی کے ادارے"یونیسیف" نے عالمی برادری سے اپیل کی ہے کہ آگر آئندہ دو ہفتوں تک زلزلے میں متاثرہ ان بچوں تک امداد نہ پہنچائی گئی تو ان میں سے دس ہزار سخت سردی، بھوک اور پھیلنے والی بیماریوں سے مر جائیں گے،حاکم وقت نے ان آزمائشوں میں اس قوم کو اکیلا نہیں چھوڑا،ان کیلئے جب دیگر محاذ بھی کھلے ہوئے تھے انہوں نے کسی کو بھی خاطر میں نہ لایا اور زلزلہ زدہ علاقوں کے لاکھوں افراد کیلئے مسیحائی کا کردار ادا کرنے والے جنرل پرویز مشرف صاحب کبھی متاثرہ علاقوں میں پہنچتے تو کبھی بیرونی دنیا میں آواز بلند کرتے ہوئے دکھائی دیتے،عالمی میڈیا نے اس وقت بیان کیا تھا کہ حقیقت یہی ہے کہ ہمالیہ ہمت ہار گیا تھامگر پرویز مشرف جیسے حاکم نے اپنی قوم کے حوصلے بلند کیے اور انہیں صبر کی تلقین کے ساتھ انہیں ہر طرح کی مدد و سہارا بخشا۔اس وقت ملک میں وردی والے اور بغیر وردی والے صدر کی گردان ہو رہی تھی،ملک عزیز کا کوئی باشندہ بھی یہ سوچ نہیں رکھتا تھا کہ کیا اتنا بڑا سانحہ رونما ہوگا اور اس سانحہ کے بعد کے حالات کا کیسے مقابلہ کیا جائے گا،زلزلہ کے دو روز بعد بین الاقوامی میڈیا کی بالاکوٹ اور کشمیر آمد کے بعد مغربی ممالک کے اخبارات کی شہ سرخیاں تھی کہ پاکستان تن تنہا اس آزمائش کا مقابلہ کرنے کی پوزیشن میں نہیں،ایک اوربین الاقوامی جریدے نے ایک عالمی امدادی تنظیم کیتھولک ریلیف سروس کے حوالے سے لکھا تھا کہ اگر یہ پاکستان کا زلزلہ بحر ہند میں سونامی اور امریکہ میں قطرینہ سے پہلے آیا ہوتا تو وہ انیس سو اٹھانوے کے بعد وسطی امریکہ کو برباد کرکے رکھ دیتا،حاکم وقت کی کوششوں کے سبب عالمی میڈیا نے آنکھوں دیکھے حال کو عالمی سطح پر بیان کیا کہ مشکل اور آزمائش کی اس گھڑی میں جب وردی والے اور بغیر وردی والے کی گردان میں قوم کو تقسیم کیا جا چکا تھا تب ملکی قیادت نے کس طرح پوری قوم کو اکٹھا کیا،یہ وہی جنرل پرویز مشرف تھا جو ہمارا مسیحا بن کر میدان عمل میں آیا،لیکن بالاکوٹ کے لوگوں کیلئے یہی مسیحائی دیرپا قائم نہ رہ سکی اور جب جنرل پرویز مشرف صاحب اقتدار سے الگ ہوئے تو اس وقت اہلیان بالاکوٹ کی حق تلفی کی شروعات ہوئیں اور آج14برس بعد بھی بالاکوٹ کے دکھیاری وہی سختیاں جھیل رہے ہیں،انہیں ان کا وہ حق نہ مل سکا،زلزلہ2005کے بعد کے حالات کیا ہیں یہ پھر کسی اور آئندہ کے کالم میں ایک بار پھر تحریر کروں گا البتہ ایک آخری بات کہ کچھ نادیدہ قوتیں جنرل ریٹائرڈ پرویز مشرف صاحب کے حوالے سے اپنا نکتہ نظر رکھتی ہونگی مگر یہ حقیقت ہے کہ میرے لیے اور میرے بالاکوٹ کی اس مسیحائی کی منتظر قوم سے اگر پوچھ جائے جو14برس بارود کے ڈھیر پر گزار چکی ہے کہ ان کا مسیحا کون ہے تو،،تواس کا یہی جواب ہو گا کہ پہلا مسیحا ایک جنرل صلاح الدین ترمذی اور دوسرا مسیحا جنرل پرویز مشرف ہی ہے۔  	Politics Articles	متاثرین بالاکوٹ کے مسیحا۔۔ جنرل صلاح الدین ترمذی اور جنرل پرویز مشرف
ملائيشيا کے شہر کوالالمپور میں اسلامی ممالک کے سربراہان کی کانفرنس گزشتہ برس 18سے 19 دسمبر تک جاری رہنے کے بعد اختتمام پذیر ہوگئی-کانفرنس سے ترکی کے صدر رجب طیب اردگان نے اپنے مشہور مکالمے (The world is bigger then five) سے آغاز کرتے ہوئے خطاب میں کہا کہ " دنیا ان 5 ممالک" سے بہت بڑی ہے- اردگان نے سلامتی کونسل کے "5 ممالک" پر شدید تنقید کرتے ہوئے کہا دنیا کی "1.7 بلین" آبادی کے فیصلے یہ 5 ممالک کیوں کرتے ہیں؟ اس کانفرنس میں مسلم ممالک کے سربراہان کی طرف سے بہت سی تجاویز بھی پیش کی گئیں جن میں سب سے اہم تجویز ایران کے صدر حسن روحانی نے پیش کی-ایرانی صدر حسن روحانی نے کانفرنس سے خطاب کرتے ہوئے کہا کہ امریکہ معاشی و اقتصادی پابندیاں مسلم ممالک کے خلاف بطور ہتھیار استعمال کرتا ہے, مسلم ممالک کو ایک باہمی معاشی و اقتصادی نظام اپنانا ہوگا, مسلم ممالک کو تجارت کیلئے اپنی باہمی کرنسی استعمال کرنا ہوگی, ان کا واضح اشارہ مشترکہ کرنسی کے استعمال کی جانب تھا۔ مشترکہ کرنسی کا نظام دنیا میں کوئی پہلی بار استعمال ہونے نہیں جا رہا۔ اس وقت یورپی یونین ممالک کی مشترکہ کرنسی "یورو" کا دنیا کی بڑی اور طاقتور کرنسیوں میں شمار ہوتا ہے- یورپ میں یہ انقلاب راتوں رات نہیں آیا بلکہ اس کے پیچھے ایک بہت بڑی تاریخ رقم ہے جس کا آغاز دوسری جنگ عظیم کے فورأ بعد ممکن ہوا- کوئلے اور فولاد کی تجارتی یورپی کمیٹی جو کہ ان 6 ممالک نے مل کر بنائی تھی اور اس معاہدے کا باضابطہ آغاز 1951 میں پیرس سے ہوا تھا۔ یہ کمیٹی اس وقت یورپی یونین کی شکل میں دنیا کا ایک طاقتور ترین ادارہ بن چکا ہے اس تنظیم کی کامیابی کا اندازہ ہم اس بات سے لگا سکتے ہیں کہ اس تنظیم کے بننے کے بعد یورپ کے ان ممالک کے درمیان آپس میں آج تک کوئی جنگ نہیں ہوئی اور تمام ممالک یورپی یونین کے پرچم تلے پرسکون زندگی گزار رہے ہیں- یہ وہی یورپ ہے جس نے دنیا کو پہلی اور پھر دوسری جنگ عظیم کی تباہ کاریوں کی جانب دھکیلا لیکن آج یورپ میں ہر طرف چین کی بانسری بج رہی ہے- آج اس یورپی یونین کے ارکان کی تعداد 6 سے بڑھ کر 28 تک جا پہنچی ہے اور یہ تمام ممالک معاشی و اقتصادی طور پر خوشحال ہیں, اس خوشحالی کے یوں تو اور بھی کئی اسباب ہیں لیکن ان میں سے ایک بہت بڑا اور اہم سبب ان کی مشترکہ کرنسی "یورو" ہے جو اس وقت امریکی ڈالر کو ہر میدان میں منہ کے بل پچھاڑ رہی ہے۔ یورپی یونین کے 28 میں سے 19 ممالک مشترکہ کرنسی "یورو" کا استعمال کر رہے ہیں جبکہ تنظیم کے دیگر رکن ممالک نے ایک دوسرے کے شہریوں کے آنے جانے کیلئے اپنی سرحدوں کو کھولنے کیساتھ ویزہ سسٹم کی پابندی کو بھی ختم کر دیا ہے- رکن ممالک کے شہری, تاجر اور سیاح ان تمام ممالک میں آزادانہ سفر کر سکتے ہیں۔ کوالالمپور میں ہونے والی کانفرنس میں شریک مسلم ممالک کے تمام سربراہان نے کسی ایسی ہی تنظیم کے قیام پر زور دیا جو کہ تمام اسلامی ممالک کے اختلافات کو ختم کرنے میں اہم کردار ادا کرسکے- میرے خیال میں کوالالمپور میں ہونے والی یہ کانفرنس کسی ایسی تنظیم کے قیام کی جانب پہلا قدم ثابت ہوگی۔ جب یورپ میں رہنے والے چند ممالک اپنے باہمی اختلافات ختم کر کے ایک مشترکہ یونین کے پرچم تلے رہ سکتے ہیں تو دنیا میں بسنے والے تمام مسلمان جو کے ویسے بھی ایک امت ہیں وہ کیوں نہیں اسلام کے پرچم تلے اکٹھے ہو سکتے جب یورپی یونین بن سکتی ہے تو اسلامی یونین کیوں نہیں بن سکتی- میرے خیال میں تمام اسلامی ممالک کے سربراہان کو اب اس بات کا احساس ہو جانا چاہیے کہ ان کے تمام مسائل کا حل باہمی اتحاد اور بھائی چارے میں ہی پنہاں ہے اور مجھے لگتا ہے کہ وہ دن زیادہ دور نہیں جب دنیا اسلامی ممالک کی طاقت کا مظاہرہ کسی ایک مشترکہ تنظیم کی شکل میں دیکھے گی جو اسلامی ممالک کی تنظیم ۔"او۔ آئی۔ سی" کی طرح غیرفعال اور غیرسنجیدہ ہونے کے بجائے یورپی یونین کی طرح ایک فعال اور طاقتور ادارہ ہوگا۔ انشاء اللہ جب یورپ کے تحفظ کیلئے یورپی یونین, ایک مخصوص فرقے کے تحفظ کیلئے نیٹو اور کمیونزم کے تحفظ کیلئے وارساہ پیکٹ جیسے معاہدے ہو سکتے ہیں تو اتنی بڑی دنیا میں بسنے والی امُت مسلمہ کے تحفظ اور بقاء کیلئے ایک تنظیم کیوں نہیں بن سکتی؟ میرے خیال میں اب پوری اسلامی دنیا کو اس بارے میںں سنجیدگی سے سوچنا ہوگا, مسلمانوں کی موجودہ زوال پذیرانہ کیفیت سے نکلنے کا واحد حل اور مناسب وقت بھی یہی ہے۔  	Politics Articles	مسلم ممالک کا اتحاد ناگزیر ہے
 ایران اور امریکا کشیدگی پر بحث ، دہمکیاں و انتقامی بیانات عروج پر ہیں ، ایرانی جنرل سلیمان قاسمی کی ہلاکت کے ہر پہلو پر دنیا بھر میں مباحثہ کیا جارہاہے۔ ہلاکت کو غلط و صحیح ثابت کرنے کے لئے فریقین و ان کے اتحادی جواز فراہم و رَد بھی کررہے ہیں ۔ ان تمام معاملات کو زیر بحث لانے کے ساتھ اس پہلو کو دیکھنا ہوگا کہ امریکا نے بغداد سفارت خانے پر حملے کا جس طرح ردعمل دیا ہے ، کیا اس عمل کو کوئی بھی ملک اپنے مخالف کے خلاف قانونی جواز بناسکتا ہے ؟۔ تو ایسا ہی ہے کہ امریکا جو عمل کرتا ہے ، وہ پوری دنیا پر اثر انداز ہوتا ہے۔ امریکا نے پاکستان میں موجود اپنے مخالفین کو ڈرون حملوں سے ہلاک کیا ۔ اسامہ بن لادن کو ہلاک اور ملا منصور کو حملے میں نشانہ بنایا ۔ یہ سب کچھ پاکستان کی اجازت کے بغیر کیا ، جس سے بھارت اور افغانستان کو منفی شہ ملی کہ وہ بھی اپنے مخالفین کے خلاف سرحدی قوانین کا لحاظ کئے بغیر کاروائی کریں ۔ دونوں ممالک نے عملی طور پر بین الاقوامی قوانین کی خلاف ورزی کیں ، لیکن دھول چاٹنا پڑی ۔ اسی طرح ایران کے ہلاک ہونے والے جرنیل قاسمی بھی ماضی میں پاکستان کو دہمکیاں دے چکے تھے کہ وہ پاکستان کی حدود کے اندر اپنے مبینہ مخالفین کو نشانہ بنائیں گے ۔ امریکا، دنیا بھر میں جہاں چاہے ، کمزور ممالک کو ڈرون حملوں سے نشانہ بناتا رہتا ہے ، اس بار ایران کی ایک اور اہم شخصیت کو ہدف بنایا ، جس کے بعد ایران نے کھل کر اعلان کردیاکہ وہ وہ اب پراکسی وار نہیں بلکہ سرعام انتقام لیں گے ۔ ٹرمپ کے سر کی قیمت بھی مقرر کردی ، امریکی فوج کو دہشت گرد قرار دے دیا ۔ یعنی اب ایران سمجھتا ہے کہ وہ امریکا کی طرح عالمی قوانین کا لحاظ کئے بغیر انتقام لے گا ۔ یہ موقع امریکا نے فراہم کیا کہ ایران ردعمل دے ۔ امریکا 52اہداف کو نشانہ بنائیں یا ایران 32اہداف کو،لیکن یہ سب دنیا میں طاقت کے توازن کو مزید بگاڑ رہا ہے۔ اوّل تو یہی خیال کیا جارہا ہے کہ ایران ، امریکا کے خلاف کھلی جنگ کی دہمکی تو دے رہا ہے لیکن عملی طور پر وہ ایسا کچھ نہیں کرسکتا۔ تاہم اہم امر یہ ہے کہ اب کوئی بھی ملک کسی بھی مخالف ملک پر حملہ آور ہوسکتا ہے اور اُس کے تئیں ایسا حملہ دہشت گردی کے خلاف ہوگا ۔ جب بھارت نے بالاکوٹ میں دراندازی کی تھی تو وہ بھی اس جارحیت کو درست قرار دے رہا تھا ، پاکستان نے مناسب کرارا جواب دیا ، لیکن اس بات کا خیال رکھا کہ بھارت کو سمجھایا جاسکے کہ 27فروری کو ان کے اہم فوجی قیادت بھی نشانے پر تھی ، پاکستان چاہتا تو نشانہ بنا سکتا تھا ، لیکن ریاست نے تحمل کا مظاہرہ کیا ۔ یقینی طور پر پاکستان بھارتی فوجی قیادت کو نشانہ بناتی تو اس وقت خطے میں ایٹمی جنگ چھڑ چکی ہوتی ۔ پاکستان نے اپنی قوت کا درست استعمال بھی کیا اور دشمن کے دل میں خوف بھی بیٹھا دیا کہ وہ جب چاہے ، کہیں بھی اپنے ہدف کو ٹھیک ٹھاک نشانہ بنا سکتا ہے۔بھارت کولڈ اسٹارٹ وار میں پاکستان کی سبک رفتاری سے آگاہ تھا ، لیکن اس کے باوجود بے وقوفی کی تو ساری دنیا میں شرمندگی کا سامنا کرنا پڑا۔ ہلاک ہونے والے جنرل قاسمی اگر پاکستان کے خلاف اپنی دھمکی کو عملی جامہ پہنانے کی کوشش کرتے توپاکستانی عوام کو یقین تھا کہ اس کا جواب بھی بھرپور دیا جاتا ، لیکن یہاں بھی اشتعال انگیزی کے بجائے بردباری کا مظاہرہ کیا گیا ۔ ایران ابھی ایٹمی طاقت بنا نہیں ہے ، جب کہ پاکستان بن چکا ہے ، پاک سرزمین پر کوئی بھی ناپاک نظریں ڈالے گا تو جواب بھی اُسی طرح ملے گا ۔لیکن پاکستان نے افغانستان ، ایران اور بھارت کے ساتھ بہتر تعلقات کے لئے تحمل و برداشت کی پالیسی اپنائی۔ تاہم امریکا کو اپنی فوجی طاقت کا زعم ہے ، کھربوں ڈالرز اپنی عسکری طاقت کو بڑھانے کے لئے لگاتا ہے ۔ یہ سب امریکا کا شوق نہیں ہے بلکہ خوف ہے ۔ جو خود اُسے دہشت میں مبتلاکررہا ہے۔ امریکا ، کسی بھی ملک کے داخلی معاملات میں اگر اپنی ٹانگ اڑانا بند کردے تو اُسے کھربوں ڈالرز بے سود جنگوں پر خرچ نہ کرنا پڑیں ۔ امریکا ، ویتنام، عراق اور افغانستان کی جنگ میں کھربوں ڈالرز کو بارود میں اڑا چکا ہے ، لیکن اس کا نتیجہ کیا نکلا ، امریکا کو شکست کا سامنا ہوا۔ ویتنام میں بدترین شکست امریکا کے لئے بھیانک خواب ہے ۔ مشرق وسطیٰ میں اس طرح الجھ چکا ہے کہ دلدل سے نکل نہیں پارہا ، افغانستان میں افغان طالبان کے ہاتھوں رسوائی کے سامنا ہے ، بند گلی سے نکلنے کے لئے ہاتھ پیر مار رہا تھا کہ اب کھل کر ایران کے متوقع انتقامی کاروائی سے بچنے کے لئے امریکی عوام کو خوف سے بچانے کے لئے سیکورٹی کے ہنگامی اقدامات کررہا ہے۔ اقوام متحدہ کا غیر فعال کردار اقوام عالم کے لئے لمحہ فکرہے کہ دنیا میں آئے روز نت نئی کشیدگی کو روکنے کے لئے کوئی کردار ادا کرنے سے قاصر ہے۔ امریکا و ایران کے درمیان جنگ ہوتی ہے یا نہیں اس بات سے قطع نظر اہم امر یہ ہے کہ کسی متوقع یا غیر متوقع جنگ کے خدشات سے کروڑوں انسان برہ راست متاثر ہو رہے ہیں۔خاص طور پر امریکی عوام ، جو پہلے ہی نادیدہ حملوں سے خوف زدہ رہتی ہے ، اور ان کے خوف کو بڑھانے میں امریکی انتظامیہ بڑھ چڑھ کر حصہ لیتی ہے کہ کبھی کوئی اسلامسٹ نشانہ بناسکتا ہے تو کبھی روس حملہ کردے گا ، تو شمالی کوریا کی دہمکیاں الگ ، افغانستان سے خوف زدہ ،تو ایران حملوں کا ڈر ، امریکی عوام کو نفسیاتی مریض بنا چکی ہے ، جس کے ردعمل کے مظاہرے اسکولوں ، نائٹ کلب ، سڑکوں اور عوامی مقامات پر نسل پرستی و اسلام فوبیا کے شکار امریکی دہشت گردی کرتے نظر آتے ہیں۔امریکا انہیں نفسیاتی مریض سمجھتا ہے، تو ٹھیک ہی سمجھتا ہے کیونکہ امریکا جو ماحول پیدا کرتا ہے، اس سے فرسٹریشن میں اضافہ ہی ہوتا ہے ، یہی تو انتہا پسندی ہے جو کسی بھی عمل کے ردعمل میں سامنے آتی ہے۔ امریکا و ایران کے درمیان 40برسوں سے پراکسی وار جاری رہی ہے ، آئندہ بھی جاری رہے گی اور اس کے اثرات سے عوام متاثر ہوتے رہیں گے ۔انہی اقدامات کو جواز بنا کر کسی بھی ملک کی سرحد اب محفوظ نہیں رہی ، جس کا دل چاہے کسی کو بھی دہشت گرد قرار دے کر حملہ کردے ۔ نتائج سے بے پرواہ ہو کر کسی بھی ملک کے ذمے دارا ن کو انسان کی جان پر کھیل کر اپنی خوف کی حکومت قائم کرنے سے گریز کی راہ اختیار کرنی چاہیے ۔دنیا کا کوئی بھی ملک ہو یا اُس کا شہری ہو ، اُس کے پاس اب یہ جواز موجود ہے کہ وہ جسے اپنے لئے خطرہ سمجھتا ہے ، اُسے کہیں بھی مارسکتا ہے۔ 	Politics Articles	خطرے کو کہیں بھی مار دو ؟
پاکستان کی آزادی کے سال جوں جوں گزررہے ہیں کرپشن کنگ اتنے زیادہ بڑھ رہے ہیں اورکرپشن ایک سویادوسوکی نہیں نہ ہی ہزاروں لاکھوں کی بلکہ اربوں کھربوں کی کرپشن پھربھی ہرنئی حکومت کے سیاستدان اسی بات کاروناروتے ہیں کہ ملک کاخزانہ خالی ہے بھئی اگرخزانہ خالی ہے توالیکشن پرکروڑوں کیوں خرچ کرتے ہواپنے اسی کروڑوں میں لگاکراپنابزنس کرومگرنہیں اب سیاست بھی توبزنس بن چکاہے حالانکہ عمران خان نے الیکشن سے پہلے کہا تھا کہ چاہے کوئی بھی کرپشن میں ملوث ہوگااسے جیل کی ہواکھانی پڑے گی اب اگریہاں جہانگیرترین کاذکرنہ کروں توایسی شخصیت کی توہین ہوگی الیکشن سے پہلے دوسری پارٹیوں کاپاکستان تحریک انصاف کے ساتھ ملاپ ہویاالیکشن کے بعد ایم این ایز وایم پی ایز کو جہاز پرلے آنے جانے کوکون بھول سکتاہے حالانکہ یہ ہستی تاحیات نااہل ہوچکی تھی مگرپاکستان تحریک انصاف کی حکومت میں انٹری کے بعدایسے کئی منصوبے ہیں جن کاافتتاح جہانگیرخان ترین نے کیااسمبلی کے دروازے چوبیس گھنٹے کھلے ہیں وزیراعظم ہاؤس ووزیراعلیٰ ہاؤس جہانگیرخان نے خریداہواہے گورنرہاؤس کی توبات ہی نہ کریں جہانگیرخان ترین کی لاہورمیں بیٹھک ہی گورنرہاؤس ہے اب ایک بارپھرجہانگیرخان ترین کے فلیکسز لاہورمیں لگے نظرآرہے ہیں ۔ عمران خان نے کہاتھا کہ اقتدارمیں آنے کے بعد مہنگائی،بے روزگاری اورغربت کوختم کردیں گے مگرالیکشن کے بعدپتہ چلاکہ حکومت نے تونظرکاچشمہ تبدیل کرکے کالاچشمہ لگالیاہے جس میں اب انہیں صاف صاف نظرآنابندہوگیاہے اورکالے چشمے میں عوام کے مسائل نظرنہیں آتے اوروہ اپنی اس کالی عینک سے صرف لائن میں لگی غلام عوام کوسڑک پرکھڑے استقبال کرتے نظرآناپسندکرتے ہیں ۔کچھ وقت تک حکومت پرائیویٹ سکولز کے خلاف کریک ڈاؤن شروع کیاکہ پرائیویٹ سکولزبہت زیادہ فیسیں لیتے ہیں جوکئی سفیدپوش لوگوں کی جیب پرڈاکہ ہے اپنے قارائین کوبتاتاچلوں کہ راقم نے کچھ پرائیویٹ سکولز کاوزٹ کیاجس میں پتہ چلاکہ اس میں کئی ایسے اساتذہ ہیں جو سرکاری سکولز کے ٹیچرزہیں یاوہی ٹیچرز نے ہی پرائیویٹ سکولز بنائے ہوئے ہیں میں یہ بات سوچنے پرمجبورہوگیاکہ کیایہ ٹیچراتنااہل ہے کہ پرائیویٹ وسرکاری سکولز کوٹائم دیتاہے کچھ ٹیچرزکاتواتناتک پتاچلاکہ وہ اپنی کلاس کے بچوں کو اپنے پرائیوٹ سکول میں پڑھنے کوکہتے ہیں اگرمیں اپنی ہی بات کروں توجب ہم میٹرک میں تھے تواکیڈمی میں پڑھتے تھے جس میں تمام کے تمام ٹیچرز گورنمنٹ ہائی سکول کے تھے اب یہ بات سمجھ آتی ہے اگریہی ٹیچرسکول میں ہی ایمانداری سے پڑھائیں تو ٹیوشن اکیڈمی کی ضرورت ہی نہ پڑے مگرکیاکریں سیاست کی طرح سکول بھی بزنس بن چکے ہیں۔اس وقت ملک کے 80%لوگ پینے کے صاف پانی سے محروم ہیں کروڑوں افرادبے روزگاراورعلاج کیلئے سہولت نہیں آج اس ترقی یافتہ دورمیں بھی لوگ جانوں کے ساتھ پانی پینے پرمجبورہیں اور55%لوگ غربت کی لکیرسے نیچے زندگی گزاررہے ہیں اوراوپرسے اس مہنگائی نے عوم سے جینے کاحق بھی چھین لیاروز اخبارایسے سرخیوں سے بھرے پڑے ہوتے ہیں فلاں گھرمیں اتنے لوگوں نے غربت سے تنگ آکرموت کوگلے سے لگالیااس مہنگائی کے سونامی نے عوام کی امیدوں کوبہاکرلے گیاہے جوتبدیلی کے نعرے لگاتے تھے آج وہ لوگوں کے بیچ بیٹھنے سے ڈرتے ہیں اگرکوئی ان کے ساتھ آکربیٹھ بھی جائے توڈھیٹ پن کامظاہرہ کرتے ہیں کہ سب ن لیگ اورپی پی کاکیادھراہے ۔ پاکستان اورآئی ایم ایف جائزہ مشن کے درمیان اس بات پر اتفاق ہوگیا ہے کہ ایف بی آر کے سالانہ ٹیکس ہدف میں 233ارب روپے کی کمی کردی گئی ہے یادرہے ٹیکس کمی کی درخواست اس لیے کی گئی کہ ملک کی 50فیصدآمدنی ،درآمدات کے ذریعے ہوتی ہے جبکہ دیگرٹیکسزجیساکہ انکم ٹیکس،جی ٹی ایس،جوودہولڈنگ ٹیکس کی صورت میں درآمدات کے ذیل میں ہوتاہے بزنس مینوں سے ٹیکس وصول کرکے حکومت نے ملک کیلئے اچھی شروعات کی ہے اس کے ساتھ سال 2019میں ٹریفک قوانین کی خلاف ورزی کرنے والوں سے بھی کروڑوں روپے وصول کیے جس وجہ سے لوگ قانون کی پاسداری کی طرف آرہے ہیں ٹریفک قوانین کیلئے ٹریفک پولیس کے ساتھ ساتھ عوام کوبھی اپنے فرائض انجام دینے ہونگے اس کے علاوہ ماحول کوآلودگی سے بچانے اورسموگ سے صاف کرنے کیلئے کروڑوں درخت لگائے ان سب خوبیوں کے باوجود میں آخرمیں وزیراعظم پاکستان عمران خان سے اتناعرض کرناچاہوں گاکہ آئے روز آپکی مدینہ ریاست پربننے والے نئے پاکستان میں آئے روز وزراء کی عیاشیوں کی ویڈیوز،آڈیوز اوربے ہودہ تصاویراورسکینڈلزسامنے آرہے ہیں کیا22سالہ جدوجہداورقربانیوں کامنطقی مقصدفقت یہی عیش وعشرت تھا؟اب دیکھنایہ ہے کہ عمران خان نے الیکشن سے پہلے جوبھڑکیں ماری وہ پوری کرپاتے ہیں یاصرف عوام کواذیت دے کے رخصت ہوجاتے ہیں ۔ 	Politics Articles	غضب کیا جو تیرے وعدے پہ اعتبار کیا
تاریخ کے اوراق پر نظرڈالنے سے معلوم ہوتاہے کہ باطل طاقتیں ہمیشہ اسلام اوراہل اسلام کے خلاف گھناونی سازشوں میں ملوث رہی ہیں اوراپنے مذموم مقاصدکے حصول کے لئے وہ کسی بھی قربانی سے دریغ نہیں کرتیں۔ہمارے سامنے بے شمارمثالیں موجودہیں، مگرافسوس دور جدیدکے مسلمان انفارمیشن ٹیکنالوجی کے اس ترقی یافتہ دورمیں کفارکے بچھائے ہوئے جالوں میں بری طرح پھنس چکے ہیں اورانکے پاس فرصت ہی نہیں کہ تاریخ کے اوراق پر نظرڈال کراپنے ماضی کے کارناموں سے روشناس ہوجائے۔ اسلاف کی تاریخ پڑھنابہت ضروری ہے تاکہ ہمیں مختلف ادوار میں صلیبیوں، یہودیوں اورنصاریٰ کی سازشوں اورفتنوں کااندازہ ہوجائے۔جدیدمیڈیانے مسلمانوں کے ذہنوں میں ایسازہربھردیاہے کہ انہیں نفس پرستی سے فرصت ہی نہیں۔ میڈیاکے ذریعے اخلاق باختہ سرگرمیو ں میں ہمہ تن شریک ہماری نئی نسل ایمان اورروحانیت سے عاری ہوتی جارہی ہے۔ ہم اپنامذہب ، تہذیب اورروایات کو فراموش کرچکے ہیں اورنتیجتاً باطل قوتوں نے ہماری اس بے حسی کا فائدہ اٹھاتے ہوئے ہمارے ذہنوں کوماؤف کردیاہے اورہماری نسلوں کو اپناغلام بنانااپنامقصدحیات سمجھتی ہیں۔ حال ہی میں ترکی نے اپنی کھوئی ہوئی عظمت کاسراغ لگایا اوراپنی نسل نو کو اسلاف کے کارناموں سے روشناس کرانے کے لئے طویل ڈرامہ ارطغرل بناناشروع کیا۔ ترکی مسلمانوں کی عظمت رفتہ کی نشانی ہے۔یہاں مسلمانوں کاطویل دور حکومت یعنی خلافت عثمانیہ جوکہ تقریباً چارسوسال پر محیط تھا، کو صلیبیوں کے ہاتھوں شکست ہوئی اوریوں اسلامی خلافت کایہ آخری چراغ1924میں باطول قوتوں کے پے درپے حملوں اورپیم سازشوں کے زدمیں آکردم توڑگیا۔ترک قوم لمبے عرصے تک اپنے اسلاف کی تاریخ سے بے خبررہی اورعصرنوکی رنگینوں میں ڈوبی ہوئی تھی اورحرام حلال کی کوئی تمیز نہ تھی ، مگرجب سے انکے اوپر اسلام پسند بادشاہ مسلط ہوا ،انکی زندگی بدل گئی۔ ترکی کے صدرطیب اردگان کی ہدایت پر ڈرامہ سیریل ارطغرل بنایاگیا، جس کے ذریعے عالم اسلام کو اسلاف کے کارناموں سے روشناس کرایاگیا۔اس ڈرامے کے ذریعے ہمیں معلوم ہواکہ ہمارے اسلاف نے اسلام کی سربلندی کے لئے کتنی قربانیاں دیں اوراس مقصدکے حصول کے لئے انہوں نے صلیبی طاقتوں کاکس قدرجرات کے ساتھ مقابلہ کیا۔ اپنے تدبر اورحکمت عملی کی بدولت انہوں نے کفارکی تمام سازشیں ناکام بنادیں اوریوں ایک چھوٹے سے قبیلے نے کتنی بڑی بڑی طاقتوں کوشکست دیکراسلامی خلافت قائم کی، جوکئی سوسال قائم رہنے کے بعدبالآخر طاغوتی طاقتوں کے ہاتھوں اختتام کوپہنچی۔ مسلمانوں کے اس زوال کی بنیادی وجہ انکی بے اتفاقی اوراسلام سے روگردانی ہی ہے۔ دورجدیدکے مسلمان اپنے مذہب، تہذیب اوراقدارسے جس قدربیزارہوئے، اسی قدرناکامیاں اورذلتیں انکا مقدربن گئیں۔ غیرمسلم قوتوں نے انکی اس بے حسی اورتن آسانی کاخوب فائدہ اٹھایا اورطرح طرح کی چالیں چلیں۔مسلمانوں کوآپس میں لڑایاگیا۔انہیں فرقوں میں تقسیم کرکے بھائی کو بھائی کادشمن بنایاگیا۔ یادرہیں کہ یہ ساری کافروں کی بہت پرانی چالیں ہیں، جس کے ذریعے وہ اپنی فوج کو میدان جنگ میں نہیں اتارتے بلکہ مسلمانوں کوآپس میں لڑاکر، ان سے اپنے مذموم مقاصدحاصل کرتے ہیں۔اس سلسلے میں شیعہ سنی فسادات سب سے بہترین مثال ہے، جوایران، پاکستان، عراق اورشام میں ایکدوسرے کے خلاف خونریزجنگیں لڑرہے ہیں۔ دنیاکی تمام باطل قوتیں اکٹھی ہوگئیں ہیں اوراپنی تمام ترشیطانی طاقتیں اسلام کے خلاف اسلام کررہے ہیں۔ افسوس عالم اسلام میں کوئی ایک بھی ایسالیڈرنہیں ہے، جومسلمانوں کو انکاکھویاہوامقام یاددلائے اورانہیں متحد کرکے، کافروں کی سازشوں کاڈٹ کرمقابلہ کرسکے۔ طاغوتی طاقتوں کے فتنوں اورشرانگیزیوں سے مرعوب مسلمان قوم نے مصلحت کی چاراوڑھ لی اور مادی مفادکی خاطرمذہب کو پس پشت ڈالا۔نتیجتاً ہماری آنکھوں کے سامنے افغانستان ، عراق ، شام ، مصر، لیبیااورنہ جانے کتنی اسلامی طاقتوں کی اینٹ سے اینٹ بجادی گئی۔اب باطل قوتوں کی نظریں پاکستان، ترکی اورایران پرہیں، کیونکہ وہ خطے میں انہیں ممالک کو اپنے لئے خطرے کی گھنٹی سمجھتی ہیں۔پاکستان میں دہشت گردی کی آڑمیں بربادی کاجوکھیل کھیلاگیا، وہ ہماری آنکھیں کھولنے کے لئے کیاکم ہے۔حالیہ ایران امریکہ تنازعہ بھی اس سلسلے کی ایک کڑی ہے،جس کے ذریعے امریکہ مسلمان ممالک میں اپنے مذموم مقاصدکاحصول کی راہ ہموار کرنا چاہتاہے۔خداکرے کہ مسلمانوں کاسویا ہواضمیرجاگ جائے اورانہیں عالم اسلام کے خلاف باطل کی مذموم سازشوں کاعلم ہوجائے۔ان شاء اﷲ ، وہ دن دورنہیں جب عالم اسلام ایک بارپھر اپناکھویاہوامقام حاصل کرنے کے لئے متحدہوجائے گا۔ 	Politics Articles	عالم اسلام کے خلاف کافروں کی گھناؤنی سازشیں
امریکی ڈرون حملے میں ایرانی جنرل قاسم سلیمانی کی ہلاکت کے بعد مشرق وسطیٰ کے حالات کشیدہ ہیں، ایران نے امریکہ سے انتقام لینے کا اعلان کیا اور اس ضمن میں ایران نے امریکی اڈوں پر میزائل حملے بھی کئے جس کے بارے میں ایرانی میڈیا نے دعویٰ کیا کہ اسی امریکی فوجی مارے گئے تا ہم امریکی صدر ڈونلڈ ٹرمپ نے بعد میں تردید کرتے ہوئے کہا کہ ہمارا کوئی فوجی زخمی تک نہیں ہوا، ہم نے پہلے ہی انتظام کر رکھا تھا، امریکی صدر نے ایران کو کہا ہے کہ وہ باز آجائے، ہم اسے ایٹمی ہتھیار نہیں بنانے دیں گے کچھ بھی ہو جائے، ایران اور امریکہ سے دیگر ممالک پر امن رہنے کی اپیل کر رہے ہیں لیکن ابھی تک دونوں فریقین کی جانب سے پر امن رہنے بارے کوئی بات نہیں کی گئی۔ مشرق وسطیٰ کے حالات کے پیش نظر پاکستان نے اہم کردار ادا کرنے کا فیصلہ کیا ہے،وزیراعظم عمران خان نے مشرق وسطیٰ کی کشیدہ صورتحال کے پیش نظر وزیر خارجہ شاہ محمود قریشی کو ایران، سعودی عرب اور امریکی دورے کی ہدایت کرتے ہوئے واضح کیا ہے کہ پاکستان امن کے لیے کردار ادا کرنے کو تیار ہے تاہم کسی دوسری جنگ کا حصہ نہیں بن سکتے۔ آرمی چیف کو بھی متعلقہ عسکری حکام سے رابطے کی ہدایت کی ہے۔وزیر خارجہ شاہ محمود قریشی نے سینیٹ اور قومی اسمبلی میں دو روز قبل پالیسی بیان دیا تھا جس میں انہوں نے واضح کیا تھا کہ پاکستان اب کسی جنگ کا حصہ نہیں بنے گا، پاکستان سمجھتا ہے کہ کشیدگی ناصرف ہمارے بلکہ پورے خطے کے مفاد میں نہیں، ہم سمجھتے ہیں کہ یہ خطہ مزید کسی جنگ کا متحمل نہیں ہو سکتا۔ پاکستان کی ہمیشہ کوشش رہی اور ہے کہ ہم معاملات کو سلجھائیں۔ خطے کے ملکوں کو امن واستحکام کے لیے مل کر کردار ادا کرنا ہوگا۔ امریکی ڈرون حملے میں مارے جانے والے قاسم سلیمانی ماضی میں پاکستا ن کو بھی دھمکیاں دے چکے تھے،گزشتہ برس جب پاکستان کی انڈیا کے ساتھ ماہ فروری میں کشیدگی عروج پر تھی قاسم سلیمانی نے بھارت کی زبان بولتے ہوئے پاکستا ن کو دھمکی دی تھی کہ دہشت گردوں کے خلاف پاکستان میں گھس کر کاروائی کریں گے اس دھمکی کے بعد پاکستان نے ایران کی پاکستان کے خلاف سازشوں کے ثبوت ایران کو دیئے تھے، یہ بات تو واضح ہے کہ ایران کے پاکستان کے ساتھ تعلقات ضرور ہیں، پاکستان اچھے تعلقات چاہتا ہے لیکن ایران کی جانب سے ہمیشہ دشمنی نظر آئی، بھارتی نیوی کا حاضر سروس افسر کلبھوشن یادیو کا ایران آنا جانا تھا،ایران کے اس کے ساتھ کیا تعلقات تھے سب سامنے آ چکے ہیں، عزیر بلوچ جیسے دہشت گردوں کو ایران میں تربیت اور پناہ دی گئی یہ بات بھی واضح ہو چکی، ایران کی پاکستان دشمنی کی متعدد مثالیں قوم کے سامنے ہیں ،پاکستان نے چین کے ساتھ سی پیک منصوبہ شروع کیا تو بھارت کی طرح ایران کو بھی ہضم نہیں ہوا اور دونوں نے پاکستان کی ترقی و خوشحالی کی راہ میں رکاوٹ ڈالنے کی ٹھانی اور چاہ بہار منصوبے پر کام شروع کیا، اوپر سے ہم دوستی کے نعرے لگاتے رہیں لیکن حقیقت کبھی چھپ نہیں سکتی، ایک دن ضرور سامنے آتی ہے۔ پاکستان کے بعد دوسرے بڑے اسلامی ملک اور امت مسلمہ کے روحانی مرکز سعودی عرب نے بھی خطے میں امن کے لئے پر امن رہنے کی اپیل کی ہے، گزشتہ دنوں خادم الحرمین الشریفین شاہ سلمان بن عبدالعزیز کی زیر صدارت کابینہ اجلاس ہوا جس میں سعودی کابینہ نے لیبیا میں ترکی کی مداخلت اور فوجی آگ بھڑکانے کو بین الاقوامی دستاویزات اور اصولوں کے منافی قرار دیا ہے اور واضح کیا ہے کہ یہ لیبیا سے متعلق اقوام متحدہ کی سلامتی کونسل کی قرار دادوں کی پامالی ہے۔ ترکی نے مداخلت کر کے عرب لیگ کے واضح موقف کی مخالفت کی ہے۔سعودی کابینہ نے عراق میں جاری ہنگاموں اور سرگرمیوں کا تذکرہ کرتے ہوئے توجہ دلائی کہ عالمی برادری خطے کے امن و استحکام کو یقینی بنانے کے لیے ضروری اقدامات کرکے اپنا فرض ادا کریسعودی کابینہ نے خطے کے امن و استحکام کے لیے مشترکہ جد و جہد سے متعلق سعودی موقف اجاگر کرتے ہوئے کہا ہے کہ حالات کو دھماکہ خیز ہونے سے بچانے کے لیے خطے کے امن و استحکام کی خاطر مشترکہ جد و جہد نا گزیر ہے۔ درپیش صورتحال، دہشتگردانہ سرگرمیوں اور کشیدہ حالات کو مزید گرمانے کا نتیجہ ہے۔خادم الحرمین الشریفین شاہ سلمان بن عبدالعزیز نے اجلاس کے آغاز میں کابینہ کو نائیجر کے صد ر اور عراق کے صدر کے ساتھ اپنے ٹیلیفونک رابطوں اور خطے کے حالات پر گفت و شنید اور ان کے نتائج سے آگاہ کیا۔ انہوں نے بتایا کہ سعودی عرب نے ٹیلیفونک رابطوں کے دوران مملکت کے اس موقف کا پر زور طریقے پر اعادہ کیا کہ سعودی عرب دہشتگردانہ سرگرمیوں کے خلاف بر سر پیکار تھا، ہے اوررہے گا۔ اقوام و ممالک کے امن و استحکام کا خواہاں تھا، ہے اور رہے گا۔ سعودی عرب کی زیر قیادت مصر، اردن، سوڈان، ایریٹریا، یمن، صومالیہ اور جبوتی کا نیا محاذ قائم ہوگیا ہے۔ اسے بحر احمر اور خلیج عدن کونسل کا نام دیا گیا ہے۔ ریاض میں بحر احمر اور خلیج عدن کے ساحلی ممالک کے وزرائے خارجہ سے خطاب کرتے ہوئے سعودی وزیر خارجہ شہزادہ فیصل بن فرحان بن عبداﷲ نے کہا ہے کہ ’ہماری آرزو ہے کہ خطے میں گرما گرمی نہ بڑھے۔ تمام فریق اشتعال انگیزی سے بچنے اور مزید گرما گرمی کو روکنے کے لیے جوضروری تدابیر کرسکتے ہوں ضرور کریں،ہمیں خلیج اور بحر احمر میں امن و امان کی حفاظت کرنا ہے،سعودی عرب خطے میں کسی بھی طرح کی گرما گرمی روکنے کے لیے انتہا درجے کوشاں ہے،ہمیں اپنے علاقے میں امن و امان سے آگے عالمی امن کو درپیش خطرات پر بھی گہری نظر رکھنا ہوگی۔ امریکی وزیر خارجہ مائیک پومپیو کا کہنا ہے کہ خطے میں امریکی مفادات کو نشانہ بنانے کے بعد تہران کا محفوظ رہنا ممکن نہیں ہوگا، ایران افغان امن عمل کو نقصان پہنچا رہا ہے جنرل قاسم سلیمانی پر حملہ درست فیصلہ تھا۔سلیمان عراق میں سفارتی مشن پر نہیں تھے ایران عراق صورتحال پر امریکہ یورپی یونین مذاکرات رواں ہفتے ہوں گے ۔امریکہ کے نائب صدر مائیک پینس کا کہنا ہے کہ قاسم سلیمانی نے سعودی ہوائی اڈوں پر حملے اپنی نگرانی میں کرائے تھے،قاسم سلیمانی خطے کے دسیوں افراد کے قاتل تھے،قاسم سلیمانی سعودی عرب کی مختلف تنصیبات پر میزائل حملوں کی خود نگرانی کرتے تھے۔ قاسم سلیمانی کی ہلاکت کے بعد پاکستان کا غیر جانبدار رہنا او ر قیام امن کے لئے کردار ادا کرنے کا فیصلہ خوش آئند ہے، پاکستان کو ایسا ہی کرنا چاہئے تھا، پاکستان ایک آزاد و خو د مختار ملک ہے،آزاد ملک کی اپنی پالیسیاں ہوتی ہیں کسی کی ڈکٹیشن نہیں چلتی، وزیراعظم عمران خان نے ماضی کے فیصلوں کی طرح اب بھی زبردست فیصلہ کیا ہے جسے قوم سراہ رہی ہے،دوسروں کی جنگ میں پاکستان کیوں جائے؟ پہلے بھی اس جنگ میں پاکستان کا بہت نقصان ہو چکا۔اسی طرح پاکستان کے برادر دوست ملک سعودی عرب کا بھی قاسم سلیمانی کی ہلاکت پر ردعمل وقت کے تقاضوں کے عین مطابق ہے، دونوں ممالک دہشت گردی کا شکار ہیں، پاکستا ن کو جہاں دشمن دہشت گردی کا نشانہ بنا رہے ہیں تو وہیں سعودی عرب میں بھی حوثی باغی حملے کر رہے ہیں، سعودی ائیر پورٹس پر ڈرون حملے ہو چکے ہیں اور امریکی وزیر خارجہ کے مطابق ان کی نگرانی سلیمانی کرتا تھا، اب بھی پاکستان کے وزیر خارجہ شاہ محمود قریشی نے اس خدشے کا اظہار کیا ہے کہ سعودی عرب پر حوثی باغی مزید حملے کر سکتے ہیں تو اس صورت میں پاکستان کو ماضی کی طرح سعودی عرب کے ساتھ کھڑا ہونا ہو گا، کیونکہ ارض حرمین شریفین کا دفاع مقدس فریضہ ہے، حرمین شریفین کے دفاع کے لئے ہر پاکستانی جان قربان کرنا باعث سعادت سمجھتا ہے، پاکستان اور سعودی عرب لازم و ملزوم ہیں ،دونوں میں اسلامی اخوت کے جو رشتے قائم ہیں وہ دشمنوں کی مذموم سازشوں سے ختم نہیں ہو سکتے۔ پاکستان ڈٹ کر سعودی عرب کے ساتھ کھڑا رہے گا اور اگر سعودی عرب کی سلامتی کو کسی قسم کا بھی خطرہ لا حق ہوا تو کلمہ طیبہ کی بنیاد پر بننے والا ایٹمی پاکستان ارض حرمین شریفین کے تحفظ کے لئے پاکستانی قوم کی امنگوں کے عین مطابق سعودی عرب کے شانہ بشانہ ہو گا۔	Politics Articles	مشرق وسطیٰ میں جنگ کے خطرات اور پاکستان کا کردار
سمجھ نہیں آرہاہے کہ بے شمار لوگ امریکا اور ایران کی جنگ کے لئے کیوں پَرتول رہے ہیں؟ایسا کیوں ہے ؟شائد اِس کی وجہ یہ ہے کہ وہ حقائق آنکھ اور عقل کے پردوں سے اُجھل ہیں ۔جو ابھی تک سامنے نہیں آئے ہیں ۔یادیدہ دانستہ نہیں لائے جارہے۔ اَب اِس سارے معاملے میں کچھ بھی ہے۔ مگر وقت گزرنے کے ساتھ کچھ سمجھ آنے لگاہے کہ معاملہ ایساہے کہ جیسے ’’ڈانٹ ڈپٹ‘‘ کسی کو کی جاتی ہے مگر ڈرایا دھمکایاکسی کو جاتاہے۔ بہر حال، امریکا اور ایران کے درمیان جنگ کا تودور، دورتک کوئی اِتنا خاص امکان نہیں ہے جتناکہ واویلا کیا جارہاہے۔ البتہ، خطے میں جنگ کیسی صُورتِ حال پیدا کرکے کسی دوسرے کو اپنی گرفت میں کرکے اپنے مفادات کے لئے استعمال کرنے کی سازش ضرور تیار ہے۔ یکدم ایسے ہی جیسے نائن الیون کے بعد جنوبی ایشیا کے خطے کے ایک مُلک کا سُپر طاقت کہلانے والے مگر اصل میں دہشت گردِ اعظم امریکا نے اپنی جنگ کا حصہ بنا کر اِس مُلک کی معاشی ، اقتصادی ، سیاسی اور خودمختاری کا بیڑاغرق کرکے رکھ دیا ہے۔ امریکا ایران جنگ کے بہانے پھر ایسی ہی ایک اور گھناونی سازش تیار کی گئی ہے۔ مگر اُمید ہے کہ اِس مرتبہ اِن شیطان کے چیلوں کوضرور مایوسی کے سِواکچھ ہاتھ نہیں آئے گا۔ آج کا اِنسان دوسرے پر سبقت لے جانے کے چکر میں زبانی گولہ باری سے ایٹمی میزائلوں کی جنگ تک پہنچ کر سمجھ رہا ہے کہ اِس طرح اِس کی جیت ہو گی جو کہ صریحاََ غلط ہے۔بڑادُکھ ہوتا ہے یہ دیکھ کر کہ کیسے آ ج کا اِنسان اپنی اَنا کی اُوٹ سے داداگیری کا مرتکب ہوتاجارہاہے۔ لیکن وہ طاقت کے نشے میں مست ہاتھی بن کر یہ بھی بھول جاتاہے کہ یہ کیسے درناک اور بھیانک جرم کا ارتکاب کررہاہے؛ افسوس ہے کہ یہ سب کچھ جانتے ہوئے بھی کہ اِس کا یہ عمل رہتی دنیا تک مُلک و معاشرے اور تہذیب وثقافت کے لئے سیاہ دبہ بن رہاہے۔ مگرپھر بھی بلاخوف و خطر اپنے غلط فعل کو بھی درست گردانتے ہوئے تمام حدپارکرتاجارہاہے ۔گندگی کی دبیز تہہ میں لپٹی اپنی خوف ناک کامیابیوں کے پیچھے دوڑنافخر سمجھتاہے۔ ایسی بدبودار اور مکروہ وغلاظت کی سوچ سے بھرے بہت سے ممالک (جیسے دہشت گردِ اعظم امریکا، اسرائیل اور بھارت) کے حکمران الوقت اور اِن کے حواری ا و رچیلے چانٹے ہیں۔ جنہوں نے دنیا میں اپنی داداگیری قائم کرنے کے لئے بلا کی بدمعاشی اور غنڈہ گردی مچارکھی ہے۔آج جن کی طرح طرح کی ہٹ دھرمیوں کی وجہ سے دنیا تیسری ( فانی الدنیا یعنی کہ ختم الدنیا کی آخری) ایٹمی جنگ کے دہانے پر پہنچ چکی ہے ۔اَب بس صرف اِنتظار اِتنا سا ہے کہ کسی کی جانب سے دیدہ دانستہ یا غلطی سے ایٹم بم کا بٹن دب جائے؛ تو پھر دنیا میں ہر طرف آگ کا جنگل اور خون کی ندیاں ہوگیں۔پھراِنسان اور چرند وپرند سب قصہٗ پارینہ بن جائیں گے۔ بیشک ایٹمی جنگ میں سِوائے ایٹم بم کی فتح کے ہر کسی کے دامن میں ندامت اور کفِ افسوس کی کالک کے کچھ نہیں ہوگا۔ مگر اِس کے باوجود بھی اِس حقیقت سے بھی کسی کو اِنکار نہیں ہے جیسا کہ جین ڈیفنس کنسلٹنسی کی جانب سے جاری کردہ رپورٹ میں بتایاگیاہے کہ2019ء میں عالمی سطح پر دفاعی اخراجات 1.8 ٹریلین ڈالرز تک جاپہنچے ہیں؛ ساتھ ہی رپورٹ میں وثوق سے اِس کا تذکرہ بھی کیا گیاہے کہ یورپی مارکیٹس میں نمو میں اضافے کی وجہ سے دفاعی اخراجات تجاوز کرگئے ہیں۔ جبکہ 2018ء میں دفاعی شعبے میں اخراجات 6فیصدسے کم ہوکرایک فیصدہوگئے تھے۔ اگرچہ دنیا کے کئی حصوں میں شرح نمومیں سست روی دیکھی گئی ۔لیکن یورپ میں شرح نمومیں نمایاں اضافہ دیکھا گیا؛اور اِس میں 5.2فیصدکا اضافہ ہوا، کئی ابھرتی مارکیٹس بھی اِس دوڑ میں پیچھے رہ گئیں؛ دنیا میں سب سے زیادہ کئے جانے والے 10بڑے دفاعی اخراجات میں سے 6یورپ میں ہوئے۔ جن میں بلغاریہ بھی شامل ہے۔ رپورٹ میں بتایاگیاہے کہ ’’ دس بڑے ممالک میں جو چھ یورپی ممالک شامل ہیں۔ اِن میں بالخصوص امریکا سرفہرست جبکہ چین کا دوسرا نمبر ہے ۔جہاں شرح نمو نے عالمی سطح پر بہترین کارکردگی کا مظاہرہ کیا؛ اور یہی وجہ ہے کہ مُلک نے دفاعی اخراجات کی مد میں 125 فیصد اضافہ کیا؛ اور اگست کے مہینے میں بلاک 70ٹائپ کے 8ایف سولہ طیاروں کی خرایداری کے لئے ادائیگی کی‘‘ ۔ تاہم اِس منظر میں افسوس کے ساتھ کہنا پڑرہاہے کہ یہ وہ رپورٹ ہے؛ جو دنیا میں امن کے خواہشمندوں کے لئے تشویش ناک اور مایوس کُن ہے۔جن کے نزدیک چند جنگی جنون میں مبتلا سُپر طاقتوں کی وجہ سے عالمی منڈی میں اجناس سے زیادہ عالمی سطح پر دفاعی اخراجات میں اضافہ ہواہے۔ جبکہ انسانیت کی بقا ء اور سلامتی اور خوشحالی کے لئے ایٹمی ہتھیاروں کی ذخیرہ اندوزی کی بجائے۔آج اگر ساری دنیا متحد ہوکر اجناس کی پیداوارکو بڑھانے کے لئے اپنی صلاحیتوں کو بروئے کار لائے؛ تو دنیا سے غربت اور بدحالی کا خاتمہ یقینی بنایا جاسکتاہے ۔ آج دُکھ کی بات یہ ہے کہ دنیا میں اچھی خاصی بڑی تعداد میں اِنسان تو بھوک سے مررہے ہیں۔مگر سُپر طاقتیں مہلک جنگی ہتھیاروں کی تیاری کی ریس میں ایک دوسرے سے سبقت لے جانے کے چکر میں ساری دنیا کو اپنی منڈی بنا کر دنیا کو فانی الدنیا کی دہلیز پر لے آئے ہیں۔اَب لگتاہے کہ بہت جلداِنسانوں کی زبانی گولہ باری کی بجائے؛ مہلک ایٹمی میزائیلوں اور بموں سے گھسمان کا رن چھیڑے گا؛ اور بس سب کچھ قصہ ء پارینہ بن جائے گا۔(ختم شُد) 	Politics Articles	امریکا اور ایران کی جنگ کا امکان تو نہیں البتہ...!!
اپنے ملک کانام اسلامی جمہوریہ پاکستان لیتے ہوئے دل کو خوشی اور سکون محسوس ہوتا ہے۔ خدا تعالی نے ہمیں کتنی عظیم ریاست سے نوازا ہے، لیکن ہم ہیں کہ اس کی ناقدری میں دن بدن اضافہ کر رہے ہیں، کیا عوام اور کیا خواص۔کسی ملک میں مقننہ، انتظامیہ اور عدلیہ اس ملک کی بقاء کو سلامت رکھنے میں بڑا اہم کردار ادا کرتے ہیں۔ ان میں سے ایک شعبہ بھی اگر اپنی لائن سے ہٹ جائے تو ملک ترقی کے بجائے تنزلی کی گہری کھائیوں میں جا گرتا ہے۔ اسی طرح ان تینوں شعبوں کی ہم آہنگی بھی ملکی بقا کے لئے نہایت ضروری ہے۔ مقننہ کا کام کوئی قانون سازی کرنا، انتظامیہ کاکام اس پر عمل درآمد کرانا اور عدلیہ کا کام اس کی مخالفت کرنے والوں کو کیفر کردار تک پہنچاناہے۔اور تینوں شعبوں کا اپنی ذمہ داری کو بغیر کسی قیل و قال نبھانہ نہایت ہی ضروری ہے۔ آج کل آرمی ایکٹ کی باتیں بڑے زور و شور سے چل رہی ہیں، اور دیکھتے ہی دیکھتے بل کمیٹی سے ہوتا ہوا پارلیمنٹ اور وہاں سے ہوتا ہوا سینیٹ جا پہنچا ، اور بالآخر کامیابی کی چوٹیاں سر کر گیا۔ یہ کام مقننہ کا تھا، ہاں اختلاف رائے ہو جاتا ہے، کوئی حمایت میں مصلحت یا بعض اوقات مجبوری سمجھتا ہے، تو کوئی مخالفت کو کامیاب جمہوریت کا سبب قرار دیتا ہے۔ غرض یہ کہ اختلاف کا ہو جانا ایک فطری چیز ہے۔ لیکن کچھ باتیں ایسی ہیں جن کا تعلق سیاست سے ہے اور نہ ہی اختلاف سے، بلکہ ان کاتعلق اخلاقی اقدار سے ہے، کہ اس سے اتنا پتہ چل جاتا ہے کہ ہمارے منتخب نمائندے کیا اخلاق کے اس درجہ پر فائز بھی ہیں یا نہیں جس درجہ پر فائز ہونا اس مقدس پارلیمنٹ کا حصہ بننے کے لئے نہایت ضروری ہے۔ ہمارے منتخب نمائندوں کاکام ملک و قوم کے مستقبل کا فیصلے کرنا ہوتا ہے جو کسی معمولی انسان کے ہاتھوں کروانا مناسب نہیں، اس عظیم کام کے لئے غیر سنجیدہ اور مہذب نمائندوں کا ہونا ضروری ہے۔ اور کسی بھی قسم کے لوگوں کو ایوان زریں و بالا تک پہنچانے کا صرف اورصرف عوام کو حق حاصل ہے، اس کے علاوہ کوئی شخص زبردستی کسی انسان کو پارلیمنٹ کا حصہ بنا ڈالے تو اسے حقیقی معنوں میں جمہوریت کہنا جمہوری ممالک کے منہ پر طمانچہ کی مثل ہے۔ ہمارے آج کل کے پارلیمنٹ میں براجمان نمائندےکس قدر اخلاقی اقدار سے گرے ہوئے ہیں ؟ اس کا ندازہ لگانے کے لئے کچھ چیزوں کی طرف توجہ دلانا چاہوں گا۔ سوشل میڈیا پر ہمارے ملک میں انسانی حقوق کی خاتون وزیر شیریں مزاری کی ایک ویڈیو وائرل ہوئی جس میں وہ وزیر دفاع کے ساتھ والی سیٹ پر بر اجمان غیر سنجیدہ حرکتیں کر رہی تھیں، اس سے ان کا کیا مقصد تھا اس سے ہمارا کوئی تعلق نہیں، لیکن بحیثیت ایک پاکستانی ، ووٹر ہونے کے اتنا حق ہمارا ضرور بنتا ہے کہ ہم اتنی آواز ضرور بلند کریں کہ ایسی حرکت کیوں کی گئی جس سے پارلیمنٹ کے تقدس کی پامالی ہوتی ہو۔ اسی طرح کچھ دن پہلے نون لیگ کے راہنما خواجہ آصف صاحب نے فواد چوہدری صاحب اور پی ٹی آئی راہنماؤں کی طرف اشارہ کرتے ہوئے نامناسب الفاظ کا استعمال کیا۔ اختلاف اپنی جگہ لیکن جب آپ پارلیمنٹ فلور پرکوئی بات یا حرکت کر رہے ہوں تو اس وقت آپ کو پوری دنیا دیکھتی ہے، اور یہ مقام کسی بھی نمائندے کو اس بات کی اجازت نہیں دیتا کہ اپنی ذاتی بغض و عناد کو سامنے رکھ کر اختلاف کریں۔ لہذا کم از کم انسانیت کا تقاضی یہ تھا اخلاقی حدود کا مکمل لحاظ کیا جائے۔ اسی طرح ہمارے سیاسی راہنماؤں کو چاہئے کہ اپنے سوشل میڈیا اکائونٹ کا استعمال بڑی احتیاط سے کریں، کہ پچھلے دنوں وزیر اعظم صاحب کے اکاؤنٹ سے ایک ویڈیو شیئر کی گئی، جس میں تحقیقی پہلو بالکل نظر انداز کیا گیا ، جسے ملکی اور بین الاقوامی طور پر کافی تنقید کا نشانہ بنایا گیا۔ اس کے بعد اگر بات ہو جائے ٹک ٹاک کی تو اس نے بھی خوب اندھی مچائی ہوئی ہے، کوئی پوچھنے والا نہیں کہ یہ کیا ماجرا ہے۔ ہم اس بات کی گہرائی میں نہیں جانا چاہتے جس کے پس منظر اور پیش منظر ہماری آنکھوں سے اوجھل ہو ، لیکن ظاہری منظر نامہ اس بات کا متقاضی ہے کہ اس معاملہ کو سنجیدگی سے حل کیا جائے، اگر یہ کوئی سازش ہے تو اسے بے نقاب کرتے ہوئے اس کا سد باب ہونا چاہئے۔ اس طرح جب کبھی پارلیمنٹ میں کسی بات پر اختلاف رائے ہو جائے تو اس وقت پارلیمنٹ میں عجیب و غریب قسم کی آوازیں اور اخلاق سےعاری نعرہ بازی سننے کو ملتی ہے، اور اس کے علاوہ میڈیا ٹاک شو میں الفاظ کا جو تبادلہ ہمارے صاحب منصب لوگوں کے درمیان ہوتا ہے انسان اس گفتگوکو سن کر حیرت میں ڈوب جاتا ہے۔ بعض دفعہ تو اس قسم کی گفتگو کو فیملی کے ساتھ بیٹھ کر سننا بھی گوارا نہیں کیا جاتا۔ یاد رہے کہ یہ ہمارے منتخب نمائندے ہوتے ہیں، جو پورے ملک کی ترجمانی کر رہے ہوتے ہیں۔ ان تما م باتوں کو نظر انداز کئے بغیر اگر سوچا جائے تو معلوم پڑتا ہے کہ ایک عجیب قسم کی مضحکہ خیز سیاست ہمارے ملک میں پروان چڑھ رہی ہے، جس میں اختلاف سے زیادہ نفرت، اور کسی مؤقف کی تردید سے زیادہ تضحیک پائی جاتی ہے۔ اپنے مفادات میں سنجیدہ جبکہ عوامی مفادات میں غیر سنجیدہ رویہ ہمیں تشویش میں ڈالے ہوئے ہے۔اور پھر ہمارے عوام بھی انصاف سے کام نہیں لیتے جس سیاسی جماعت کا وہ چشمہ پہن لیں اس کی غلط بات کی بھی اچھی تاویل کر ڈالتے ہیں اور جس سیاسی جماعت سے نفرت ہو اس کی اچھی بات میں بھی تاویل کر کے اسے غلط قرار دیا جاتا ہے، اور بعض اوقات کسی خاص انسان سے ذاتی بغض وعناد کو سامنے رکھ کر رائے قائم کی جاتی ہے۔اور نتیجہ یہ ہی نکلتا ہے کہ پھر گھما پھرا کر یہی لوگ جانے انجانے میں ہم پر مسلط ہو جاتے ہیں۔ جب تک بحیثیت مجموعی ہمارے معاشرے میں اخلاق کے دائرہ میں رہ کر غلط کو غلط اور صحیح کو صحیح کہنےکی عادت پیدا نہ ہوگی، تب تک ایک حقیقی لیڈر شپ سے محرومی ہمارا مقدر رہے گی، اور ہم اپنی ترقی کےخواب صرف خواب کی حد تک محدود دیکھیں گے۔اور اس مضحکہ خیز سیاست کے نتیجے میں اخلاقی پستی اور شائستہ تہذیب سے عاری معاشرہ کے علاوہ کچھ ہاتھ نہ آئے گا۔	Politics Articles	مضحکہ خیز سیاست۔
واٹر گیٹ اسکینڈل امریکہ کی تاریخ کا بدترین سیاسی اسکینڈل تھا۔ اس اسکینڈل کا آغاز واشنگٹن میں 17 جون 1972 میں ہوا جب پانچ آدمی جمہوری پارٹی کے دفتر کو توڑنے میں گرفتار ہوئے تھے اوراس کا اختتام 9 اگست 1974 میں ہوا جب صدر رچرڈ نکسن نے استعفیٰ دیا۔ واٹر گیٹ کا نام کہاں سے آیا؟ جب کوئی واٹر گیت کہتا ہے تو وه در اصل واٹر گیٹ اسکینڈل کا حوالہ دے رہا ہوتا ہے۔ واٹر گیٹ کا نام واشنگٹن میں موجود ایک عمارت سے نکالا ہے جسے واٹر گیٹ کمپلکس کہتے ہیں۔ اس جمہوری پارٹی کے ہیڈکوارٹر، دفتر اس عمارت میں تھے۔ کچھ لوگ جو یہ چاہتے تھے کہ صدر رچرڈ نکسن دوباره صدر کی حیثیت سے منتخب ہوں ۔ وه جمہوری پارٹی کی جاسوسی چاہتے تھے 11 مئ 1972 میں یہ پارٹی دفتروں میں نوٹ گئی خوفیہ دستاویزات کی تصویریں لیں گئی اور فون کی تاریں نکال لیں گئیں۔ پہلی دفع تو وه اس میں کامیاب ہو گئے۔ لیکن دوبارہ 17 جون 1972 میں اس وقت یہ پانچ افراد پکڑے گئے اور ان کو گرفتار کر لیا گیا صدر رچرڈ نکسن اور اسکا عملہ شدت سے کوشش کر رہے تھے کہ اس ناجائز طور پر داخلے کی پرده پوشی کر لی جائے اور نکسن نے کسی بھی قسم کی سرگرمیوں کی معلومات سے انکار کر دیا تھا۔ وه انتخابات کے ذریعے اپنا نام اسی اسکینڈل سے باہر رکھنا چاہتے تھے۔ اور نومبر 1972 میں دوباره صدر منتخب ہونا چاہتے تھے۔ واشنگٹن پوٹ اخبار کے دو رپورٹرز باب اور کال دونوں چوری کی تفتیش کر رہے تھے ان کے پاس زرائع موجود تھے جس نے انہیں بتایا کہ صدر رچرڈ نکسن شامل تھے۔ اس نے چوروں کو چپ رہنے کے لیے خفیہ رقم دی اور اس نے ایف بی ائی کو تفیشی سے روکنے کے لیے سی ائی اے کا استعمال کیا۔ بڑھتے ہوئے شک کے باوجود صدر رچرڈ شامل رہا اس کا کوئی ثبوت موجود نہیں تھا۔ اور کانگریس کو اسے الزام دینے کے لیے اچھی گواہی کی ضرورت تھی۔ تفتیش کرنے والوں نے نکسن سے ٹیپ کا پوچھا تو اسی نے انکار کر دیا پھر سپریم کورٹ کے حکم پر وه ٹیپ سامنے رکھ دیے اور یہ ٹیپ سگریٹ نوشی بندوق سموکنگ گن تھے اس سے کم از کم یہ ثابت ہو گیا تھا کہ صدر نکسن ناجائز داخل میں شامل تھا۔ سموکنگ گن کے سامنے آتے ہی صدر نکسن کا کیریئر تباه ہو گیا۔ کانگریس نے اس پر الزام لگایا۔ بجائے اس کے وه انکار کرتا اس نے استعفی دے دیا 9 اگست 1974 میں۔ رچرڈ نکسن امریکہ کی تاریخ کے پہلے صدر تھے جنہوں نے دفتر سے استعفیٰ دیا تھا۔	Politics Articles	واٹر گیٹ اسکینڈل
کہتے ہیں کہ جن میاں بیوی کے درمیان اچھی '' انڈر سٹینڈنگ '' ہوتی ہے وہ ازدواجی زندگی کے تیس چالیس سال بعدبہن بھائی معلوم ہونے لگتے ہیں ۔ ان کی سوچ اور دلوں کی ہم آہنگی ان کے چہروں میں ایسی مماثلت پیدا کر دیتی ہے کہ دیکھنے والوں کو ان کے بھائی بہن ہونے کا شائبہ ہونے لگتا ہے۔ پاکستان میں اچھے سیاستدان وہی قرار پاتے ہیں جو لیڈر کے انداز اپنانے پر یقین رکھتے ہیں۔لیڈر یہی سمجھتا رہتا ہے کہ یہ ذہنی اور دلی ہم آہنگی کا نتیجہ ہے لیکن سیاستدان یہ سوچ سوچ کے پریشان ہوتا رہتا ہے کہ آئندہ نہ جانے کس مزاج اور قماش کا لیڈر نصیب ہو گا اور اس کے خصائل اپنانے میں کیا کیا دشواریاں پیش آ سکتی ہیں۔ یہ اس وقت کی بات ہے کہ جب فرزند راولپنڈی کا خطاب پانے والے شیخ رشید احمد میاں محمد نواز شریف کے سب سے لاڈلے وزیر تھے۔راولپنڈی کے ترقیاتی منصوبوں کے لئے منہ مانگے فنڈز کی فراہمی تو ایک طرف،شیخ رشید تو نواز شریف کے ساتھ اپنی گہری قربت کا دوسروں کو یقین دلانے کے لئے سر عام ایسی حرکات بھی کر دیتے تھے جس کی توقع محبوب کے ساتھ ہی کی جا سکتی ہے۔ لیڈر لیڈر ہوتا ہے کوئی محبوب نہیں کہ بڑھاپے تک پہنچ کر بھی محبوب کو یاد کرتے ہوئے ٹھنڈی آہیں بھرتا جائے۔لیڈر وہ نہیں ہوتا جسے آپ پسند کرتے ہیں،لیڈر تو وہ ہوتا ہے جس کی ملک پہ لیڈری چلتی ہو۔سچا لیڈر وہی ہوتا ہے جس کے نام کی مالا سرکار بھی جپتی ہو۔انسان کتنا بھی دل پھینک کیوں نہ ہو، اس کے زندگی بھر اتنے محبوب نہیں ہو سکتے جتنے ہمارے علاقائی سیاستدانوں کو لیڈر بھگتانے پڑتے ہیں۔بھگتانے کیا پڑتے ہیں،ان کے رنگ میں رنگنا پڑتا ہے۔کبھی لیڈر کے عشق میں لال ہونا پڑتا ہے اور کبھی سیاہ۔یہ تو لیڈر کی پسند ہے کہ اسے کون سا رنگ بھاتا ہے۔ یہ اس وقت کی بات ہے کہ جب مشرف کا اقتدار حالت کمزوری کا شکار ہو چلا تھا۔الیکشن قریب تھے۔الیکشن مہم کا موسم تھا۔شیخ رشید احمد اپنے حلقے میں کشمیریوںکے ایک محلے میں اپنی برادری کے دعوے کے ساتھ انتخابی حمایت حاصل کرنے کے لئے ایک گھر میں موجود تھے۔شیخ رشید احمد انہیں اپنے لوگ سمجھتے ہوئے مشرف حکومت کی ایسی باتیں بھی سنا رہے تھے کہ جنہیں عموما کہا نہیں جاتا۔اس وقت شیخ صاحب کا انداز تکلم دیکھ کر یوں محسوس ہو رہا تھا کہ جیسے بذات خود جنرل پرویز مشرف گفتگو فرما رہے ہوں۔وہی تحکمانہ لہجہ، اپنی بات کو حتمی معاملہ قرار دینے کا انداز۔ہم تو شیخ رشید سے ملاقات کر رہے تھے،جنرل پرویز مشرف کے انداز دیکھ کر کوفت سی ہونے لگی۔شیخ صاحب سے عرض کیا کہ آپ عوامی رہنما ہیں، آپ اپنے لیڈر کے جس انداز میں گفتگو کر رہے ہیں،وہ ایک عوامی لیڈر کے شایان شان نہیں ہے۔کہتے ہیں کہ عادت اچھی ہو یا بری، جاتے جاتے ہی جاتی ہے۔ چناچہ شیخ رشید کو جنرل پرویز مشرف کے انداز لیڈری کی '' باڈی لینگویج'' سے چھٹکارہ پانے میں چند سال لگ ہی گئے۔ کبھی یہ شیخ رشید کا خاصہ تھا کہ وہ حکومت میں ہونے کے باوجود اپنے حلقے کے لوگوں سے دوری اختیار نہیں کرتے تھے۔لیکن برا ہو زمانے کی بدلتی قدروں کا کہ اب ووٹر کی شیخ صاحب تک رسائی نہیں لیکن بھدی آواز اور نچلی سطح کی سوچ لیکن دلربانہ ادائیں رکھنے والی '' ٹک ٹاک سٹار'' کے نہ صرف ان سے رابطے بے نقاب ہوتے ہیں بلکہ ''ٹک ٹاک'' بے بی رہنمائوں کی عصمتوں سے یوں کھیلتی ہے کہ جیسے فلموں میں ولن عصمت دری کرنے کے بعد فخریہ قہقہے لگاتا ہے۔'' ٹک ٹاک سٹار'' یوں کسی کی گود میں بیٹھنے کی تصاویر مارکیٹ میں پھینکتی ہے کہ کئی دوسرے حکومتی عہدیدار بھی اس کے چنگل میں یہ سوچ کر پھنستے چلے جاتے ہیں کہ شاید اس حکومت میں عزت و وقار کے یہی پیمانے ہیں۔اسی لئے تو سب مشترکہ اثا ثہ سمجھتے ہوئے ، یوں ایک ہی چشمے سے فیض پا تے ہیں کہ جیسے انصاف پسند بادشاہ کے دور میں گدھے،گھوڑے،شیر اور گیدڑ ایک ہی جگہ سے پانی پیتے ہیں۔ لیڈر بدلتے رہتے ہیں لیکن مقامی رہنما اپنے حلقے میںموجود رہتا ہے، سرکاریت کا درجہ پانے والے ہر نئے لیڈر کی آواز سے ہم آہنگ ہونے کی یوں کوشش کرتا ہے کہ بقول شاعر اک تیرا انداز سخن بھلانے کی خاطر ہر چہرے میں تجھے دیکھنا اچھا لگتا ہے 	Politics Articles	حالت انصاف میں رسم الفت کا تقاضہ ہے یہی
یہ دنیا یوں تو کبھی بھی جنگوں اور فسادوں سے خالی نہیں رہی اور جدید اور قدیم دونوں زمانوں کی جنگیں انسانی جانوں اورمالوں کے ضیاع کا باعث ہی رہیں ہیں۔ہوس ملک گیری نہ پہلے کم تھی نہ اب ہے لیکن پہلے کی جنگیں کم از کم دو ورنہ دو چار قوموں تک ہی رہتی تھیں جبکہ اب تو اگر کوئی قوم کسی جنگ کا حصہ نہ بھی بنے تو اس سے بہت سارے واسطوں سے کسی نہ کسی طرح متاثر ہوتی ہے۔پاکستان جس خطے میں واقع ہے تو اگر اس میں خوش قسمتی سے کوئی علاقائی جنگ نہ بھی ہو رہی ہو تو کوئی نہ کوئی عالمی طاقت کسی بھی وقت اس طرف آنکلتی ہے اور کوئی جنگ چھڑ جاتی ہے۔افغانستان تو خیرہر وقت کسی نہ کسی عالمی قوت کا میدانِ جنگ بنا رہتا ہے۔ ایران ایک زمانے تک امریکہ کے مفادات کا محافظ رہا اور اب ایک مدت سے دونوں کی نظریاتی اور معاشی جنگ جاری ہے اس سرد جنگ میں کبھی تیزی آتی ہے اور کبھی دھیما پن لیکن تناؤ بر قرار ہی رہتاہے۔ اس سے آگے کبھی عراق، کبھی یمن اور کبھی شام یعنی کوئی نہ کوئی ملک عالمی ریشہ دوانیوں کی آماجگاہ بنتا رہتا ہے۔تیل کے ذخائر سے مالا مال مشرقِ وسطیٰ عالمی طاقتوں کی دلچسپی کا باعث بنا ہی رہتا ہے اور ظاہر ہے کہ خطے کی اس صورتِ حال سے پاکستان مکمل طور پر متاثر ہوتا ہے۔ماضیِ قریب میں تو افغان جنگ نے پاکستان کو بُری طرح متاثر کیا اگر محتاط اندازے کے مطابق بھی بات کی جائے تو ستّرہزار سے زائد کا جانی نقصان ہوا اور یہ ستّر ہزار کا ہندسہ یہی تک محدود نہیں رہتا بلکہ ستّر ہزار خاندانوں کی کم از کم بھی کہا جائے تو دونسلوں تک پھیلتا ہے اور یوں متاثرین کی تعداد لاکھوں سے آگے نکل جاتی ہے۔مالی نقصان کا تخمینہ تو اربوں تک جاتا ہے اور یہ بھی حقیقت ہے کہ اربوں کا نقصان کھربوں میں پورا ہو تا ہے آپ کا ملک سالوں پیچھے جا تا ہے اور جب آپ سالوں بعد واپس اُسے اُس حالات تک لاتے ہیں تو دنیا آپ سے اُتنے ہی سال مزید آگے نکل چکی ہوتی ہے اور یوں آپ کا واپسی کا سفر جاری ہی رہتا ہے مکمل نہیں ہو پاتااور قومیں آگے نکلتی ہی رہتی ہیں اور آپ صرف ان کا تعاقب ہی کر سکتے ہیں ان کی برابری حاصل کرنا بظاہر نا ممکن ہو جاتا ہے لیکن ان سب باتوں کا ادراک ہوتے ہوئے بھی ہمارے حکمران پرائی جنگوں میں کودتے رہے ہیں اور آپس کی سیاسی چپقلشوں میں اُلجھتے ہی رہے ہیں اپنے اداروں کو بھی بڑی بیدردی سے انہی مخالفتوں کی نظر کرتے رہے ہیں لیکن اس بار سیاسی قیادت نے ایک بہتر سوچ اور بہتر حکمتِ عملی کا ثبوت دیاجس کو ضرور سراہا جانا چاہیے، جب پاکستان آرمی، ائیر فورس اور نیوی ایکٹ میں ترمیم کو سب نے باہمی رضا مندی سے منظور کیا اگرچہ اس سے پہلے یہ عمل کئی بار ہو چکا تھا کہ آرمی چیف کی مدتِ ملازمت میں توسیع کی گئی تھی لیکن اس بار تاریخ میں اپنا نام رقم کرانے کے شوق میں اہم ترین اداروں کو بھی ایک دوسرے پر تنقید کا موقع فراہم کیا گیا۔تاہم اس سارے عمل کا اختتام بہر حال ایک اچھے انداز میں ہو گیا جو کہ واقعی قابلِ ستائش ہے اسی رویے کو بحال رکھنے کی ضرورت اس کے بعد بھی رہے گی یہ عمل خوش آئند یوں بھی ہے کہ اگر اس وقت قوم اسی میں اُلجھی رہتی کہ عسکری سربراہوں کی مدت ِملازمت میں توسیع کا ایکٹ ایسا نہیں ایسا ہو یا اس کو منظور کیا جائے یا نامنظور اور عالمی منظر نامے کو پسِ پشت ڈال دیتی تو بے یقینی کی صورت ِحال پیدا ہو سکتی تھی۔اس کے ساتھ ساتھ خوش آئند بات یہ بھی ہے کہ وزیر اعظم نے یہ اعلان بھی کیا کہ پاکستان کسی عالمی تنازعے کا حصہ نہیں بنے گا بلکہ ایران اور امریکہ کے درمیان تناؤ کم کرنے کی کوشش کرے گااللہ تعالیٰ کرے ایسا ہی ہو اور پاکستان عالمی مزاج کو بھی سمجھ سکے اور اپنے ملک اپنے عوام اور اپنی معیشت پرتوجہ مرکوز رکھ سکے۔ موجود ہ مثبت رویے اور طرزِ عمل ہی کی وجہ سے جہاں اس وقت عالمی سطح پر مضبوط سٹاک مارکیٹس میں بھی مندی رہی پاکستان کی سٹاک مارکیٹ میں استحکام رہا،دراصل آج کی دنیا مضبوط معیشت کی دنیا ہے۔قومیں دشمنی کی بنیاد جس بھی وجہ اور نظریے پر رکھیں دوستی کی بنیاد معاشی فوائد پر ہی رکھتی ہیں ورنہ آج بھارت بہت ساری اسلام دشمن اور انسان دشمن کاروائیوں کی وجہ سے آدھی سے زیادہ دنیا کا دشمن بن چکا ہوتا۔اس وقت ہماری پالسیوں میں بھی اس حقیقت کو ضرور دخل ہونا چاہیے بے شک کہ اسلامی ممالک کو فوقیت حاصل ہو لیکن ان کے رویوں اور ان کی ترجیحات کو بھی دیکھنا اور سمجھنا ہے اور یہ بھی انتہائی ضروری ہے کہ ہم امریکہ کی ہر جنگ میں اس کے حامی نہ بنیں بلکہ اپنے قومی تقاضوں کے مطابق اپنی پالیسیاں بنائیں۔اب ہمیں یہ چیز سیکھ لینی چاہیے کہ ہم دوستوں کو ناراض کیے بغیر کیسے اپنے مفادات کا اگر ان سے متصادم بھی ہوں تحفظ کریں۔یہ بھی سمجھنا ضروری ہے کہ خود کو اندرونی طور پر مضبوط، متحد اور مستحکم کرنا ہے لیکن ہوتا یہ ہے کہ ہم نا ایشوز کو ایشوز بنا لیتے ہیں یہاں تک اندرونی اور بیرونی دونوں خطرات اور مسائل کو پسِ پشت ڈال دیتے ہیں اور ہماری حکومتیں اور اپوزیشن ایک دوسرے کی مخالفت میں نہ قومی یکجہتی اور نہ قومی سلامتی کو خاطر میں لاتی ہیں لیکن یہ ضرور ہے کہ ضرورت کے وقت بہت سارے مواقع پر ہم متحد بھی ہوئے ہیں ایسا ہی اب کی بار اندرونی معاملے میں ہوا اور اسی لیے سب بیرونی خطرات سے نمٹنے کے لیے متحد اور تیا ر نظر آئے اور قوم یہ اُمید کرتی ہے کہ ہم خطے کے موجودہ حالات اور بین الاقوامی منظر نامے کو اسی طرح پیش نظر رکھ کو قومی فیصلے باہمی اتحادواتفاق سے کریں گے اور عالمی حالات کو سمجھتے ہوئے اپنے قومی مفاد میں کریں گے اور اس بار خطے میں کسی ناموافق حالات کی صورت میں ایک بار پھر اپنے عوام اور قومی وسائل کو پرائی جنگ کا ایند ھن نہیں بنائیں گے اور یہ بھی یاد رکھیں گے کہ ہم نے ہمیشہ اپنی جنگیں خود اور اکیلے لڑی ہیں بلکہ دوسروں کی جنگیں بھی لڑتے رہے ہیں لیکن اب مزید نہیں! اور یہ بھی کہ اپنے اندرونی اور بیرونی تمام قومی مفاد کے معاملات میں اتفاق رائے پیدا کرنا ہے تا کہ دشمن نہ ہماری طرف غلط نگاہ ڈال سکے نہ ہمیں استعمال کر سکے۔ 	Politics Articles	خطے کی صورتحال اور ہمارا طرزِعمل
میرا یہ مضمون ایک انگریزی اخبار میں گذشتہ دنوں چھپا۔ میں نے مناسب سمجھا کہ یہ ایک بحث طلب موضوع ھے اسے اردو میں ترجمہ کرکے "ھم سب" برقیاتی مجلے میں بھیجا جاۓ تاکہ اس موضوع پہ مناسب بحث ہو سکے۔ لیکن الیکٹرانک میڈیا کے خوف سے وجاہت مسعود ( جو اچھل اچھل کر معاشرتی بیگاڑ پہ کالم لکھتے ھیں) دبک گئے۔ گزری دھائی پاکستان کی سیاسی تاریخ میں واقعات سے بھر پور دھائی کے طور پہ یاد رکھی جاۓ گی۔ دو منتخب حکومتوں نے اپنی حکومتی مدت پوری کی۔ یہ بھی حقیقت رھی کہ دونوں حکومتی جماعتیں کو دوران حکومت دشوار راستوں پہ اپنا سفر طے کرنا پڑا۔ ان پہ ماضی میں کی گئی غلطیوں کا بوجھ بھی تھا۔ نوے کی دھائی دو بڑی سیاسی جماعتوں کا ایک دوسرے پہ عدم اعتماد ، ایک دوسرے کو نیچا دیکھانا اور ملک کی مستقل قائم طاقت کے گن گانا جیسے سیاسی اعمال کے رو پذیر ھونے کی وجہ سے یاد رکھی جاۓ گی۔ جب گذشتہ دنوں میں پاکستان کے سیاسی افق پہ ھونے والے واقعات پہ نظر رکھنے والے دوستوں سے پاکستان میں نئے سوشل کنٹریکٹ کی ضرورت پہ بات کر رھا تھا تو سب نے یک زباں ھوے کہا کہ وہ تو ھو چکا اور اٹھارویں آئینی ترمیم اس کا واضع ثبوت ھے۔ اٹھارویں آئینی ترمیم بظاہر سیاست کے ٹھہرے پانی میں ارتعاش تھا۔ لیکن سیاسی میدان میں ان کامیابیوں کے با وجود الیکٹرانک میڈیا کے توسط سے لوگوں میں ملک میں جاری سیاسی عمل سے بیزاری پیدا کی گئی اور یوں ھمارا الیکٹرانک میڈیا جھوٹ کو ھوا دینے لگا۔ اس طرح لوگوں کی حقیقی سیاسی مرضی کو جھوٹی خبروں سے گدلا کر لوگوں کو نئے قبائلی نظام کے طابع کر دیا۔ جس کا اصول ھے ' یا تو تم ھمارے ساتھ ھو اور ھم سے متفق ھو یا پھر تمہاری سیاسی راۓ کی کوئی وقعت نہیں۔' ھمارے ملک میں الیکٹرانک میڈیا کے اس کردار کو سمجھنے کیلئے پاکستان کی موجودہ سیاسی تاریخ کے دو واقعات تحقیق کرنے والوں کیلئے اھم ھیں۔ اور تحقیق کا نتیجہ امکان غالب ھے کہ یہ ھو کہ الیکٹرانک میڈیا نے لوگوں کے ذہنوں میں صرف الجھنیں ھی پیدا کی ھیں۔ لال مسجد کے ھنگاموں کو ھم نے براہ راست دیکھا کہ جب مدرسے کے طالب علم ھاتوں میں ڈنڈے لئے ھمارے دارالخلافہ کی سڑکوں پہ دندناتے پھر رھے تھے۔ اور یہ سب مناظر پاکستان کے دور دراز علاقوں میں بھی براہ راست دیکھے جا رھے تھے۔ فساد کے شروع میں ٹی وی اینکروں کی بڑی تعداد واویلا کر رھی تھی کہ بھر پور قانونی حکمت عملی اختیار کرتے ھوۓ ھنگامے سے نبٹا جاۓ۔ اور جب ایکشن لیا گیا تو سب ٹی وی پہ لیۓ گیۓ ایکشن کو طاقت کا ناجائز استعمال کہہ کر آہ و فغاں کرنے لگے۔ کچھ اینکروں کے تو آنسو تھمنے کا نام نہ لیتے تھے۔ نام نہاد وکلا تحریک کے دوران جسٹس افتخار چودھری کو آزادی اور قانون کی حکمرانی کے نمائندے کے طور پہ پیش کیا گیا۔ اپنی ٹوپیوں میں فتح کے پر سجاۓ کچھ اینکروں اور وکلا نے بعد میں کافی مالی فوائد بھی حاصل کیۓ۔ جب جسٹس چودھری بحال ھوۓ تو اس نے متوازی حکومت کی بنیاد ڈال دی اور چھپے لفظوں وہ ملک کا چیف ایگزیکٹو بن بیھٹا۔ کسی مہذب معاشرے میں ایسے فعل کو غیر قانونی قرار دیا جاتا۔ لیکن ھمارے الیکٹرانک میڈیا نے تو اسے قوم کا نجات دہندہ بنا دیا تھا۔ یہ دو واقعات ھمیں اس نتیجے پہ پہچنے میں مدد دیتے ھیں کہ الیکٹرانک میڈ یا معاشرے میں دبے طبقات کی معاشرتی حالت سدھارنے کے بلند باگ دعووں کے باوجود معاشرے میں نظام کہنہ کو مظبوط و مربوط کرنے میں ممد و معاون ھے۔ الیکٹرانک میڈیا معاشی 'ھٹ مین' کا بھی کردار ادا کرنے لگا۔ کچھ ٹی وی صحافیوں کو کچھ نادیدہ ھاتھ سرکاری اہلکاروں کے نام نہاد سکینڈل کی دفتری فائیلیں تھما دیتے ھیں۔ وہ فائیلیں نا مکمل پروجیکٹ کی ھوتی ھیں جن پہ افسر شاھی پروجیکٹ کی افادیت پہ غور و خوص کر رھی ھوتی ھے۔ میڈیا اس طرح لوگوں کے ذہنوں میں الجھن پیدا کرتا ھے کہ صرف اور صرف ھماراحکومتی نظام ،ایک ادارے کے علاوہ، معاشرے کے بیگاڑ سبب ھے۔ حال ھی میں آپ نے الیکٹرانک میڈیا کی ایک بڑی شخصیت ، (جس نے اسلام آباد کے سیکٹر آئی 20 کے نا مکمل ھاو ±سنگ پروجیکٹ پر شور و غل ڈالا تھا) کی ھاو ±سنگ کے وفاقی وزیر طارق بشیر کے ھاتھوں درگت بنتے دیکھی ھوگی کہ جس کے بعد مایہ ناز اینکر ذاتیات پہ اتر آۓ۔ اس طرح کا غیر ذمہ دارانہ رویہ گورننس کو تہہ و بالا کر دیتا ھے ، اس طرح لوگ ، جو حکومت کرنے کے آسمانی حق کو یکسر مسترد کرتے ھوۓ اپنے حکومت کرنے کے حق سے رضاکارانہ دستبردار ھوتے ھیں ( اگر آپ حکومتوں کے بننے سے متعلق سوشل کنٹریکٹ کے نظریات کو مانتے ھیں) معاشرتی لا قانونیت کو ایک سیاسی حربہ سمجھتے ھیں۔ اب آئیے جھوٹی خبروں کی جانب۔ ' جھوٹی خبریں جان بوجھ کے لوگوں کو گمراہ کرنے اور دھوکہ دینے کیلئے گھڑی جاتی ھیں۔' کچھ مہینوں پہلے جب نواز شریف شدید بیمار تھے اور ھسپتال میں داخل تھے ایک مشہور نیٹ ورک کے اینکر نے ڈھٹائی سے یہ خبر دی کہ شہباز شریف اپنے بیمار بھائی کیلئے سری پاۓ لے جاتے ھوۓ پاۓ گئے جب کہ وہ شدید بیمار تھے۔ کتنی لغو بات ھے۔ لیکن کسی اور کو اسے برا بھلا کہنے کی سکت نہیں ھوئی۔ اینکرز ایک دوسرے کو تحفظ دیتے ھیں۔ اور یہ بات ھمارے معاشرے میں نئے قبائلی نظام کی عکاسی کرتی ھے۔ لوگوں کا یہ بنیادی حق ھے کہ انہیں صیعیح معلومات دی جائیں لیکن اس حق کی ھمارے الیکٹرانک میڈیا پہ نفی کی جاتی ھے۔ لوگ آپ پہ اعتماد کرتے ھیں اور ان کے اعتماد کی دھجیاں ا ±ڑائی جاتی ھیں۔ ھمارا غیر ذمہ دار میڈیا لوگوں میں ریاست پہ بے یقینی پیدا کر رھا ھے۔ اور یہ ھمارے ھاں نہ سنبھلنے والے معاشرتی ھیجان کا سبب ھوگا۔ کیا الیکٹرانک میڈیا کے ذمہ دار اس بات پہ غور کرنے کیلئے مل بیھٹیں گے کہ انہوں نے معاشرے کا کیا حشر کر دیا؟ محمد سعید آختر 	Politics Articles	ھمارا الیکٹرانک میڈیا اور معاشرتی ھیجان
انقلابی فلاسفر، مصنف اور شاعر جبران خلیل جبران کا گزشتہ روز 137واں یومِ پیدائش منایا گیا۔ خلیل جبران کی نظم’ Pity The Nation‘(قابل رحم ہے وہ قوم)نے دنیا میں بہت شہرت حاصل کی ۔ اس نظم کا اردو ترجمہ جناب فیض احمد فیض نے کیا ہے، وہ قارئین کی نذرہے۔ اس سے پہلے جبران خلیل جبران کی علمی خدمات کے بارے میں مفصل سا جائزہ پیش ہے۔ خلیل جبران کا تعلق لبنان سے تھا۔ بعد ازاں وہ امریکہ منتقل ہو گئے۔ زندگی کے آخری برسوں کے دوران، لبنان واپس آنے کے لئے وقتا فوقتاان پر عوام کا بہت دباؤ ڈالا گیا۔لبنانی شہریوں نے محسوس کیا کہ اگر جبران سیاسی کردار کو قبول کرنے پر راضی ہوجائے تو وہ اپنے لوگوں کے لئے ایک عظیم رہنما ثابت ہوں گے۔عوامی خواہش سیجبران بہت متاثر ہوئے، لیکن وہ لبنان واپسی کو ایک بہت بڑی غلطی سمجھ رہے تھے۔انہوں نے کہا، ''مجھے یقین ہے کہ میں اپنے لوگوں کی مدد کرسکتا ہوں۔ ''میں ان کی رہنمائی بھی کرسکتا تھا - لیکن انہیں رہنمائی درکار نہیں۔وہ اپنی پریشانی اور دماغی الجھنوں میں وہ اپنی مشکلات کا کوئی حل ڈھونڈتے ہیں۔ اگر میں لبنان گیا اور اپنی چھوٹی سی کالی کتاب ’’دی پرافٹ ‘‘ان کو دکھاؤں اور کہوں کہ آئیں ہم اس کی روشنی میں زندگی گزریں،' ان کا مجھ سے فوری جوش و خروش پیدا ہوجائے گا۔ میں سیاستدان نہیں ہوں، اور میں سیاستدان نہیں بنوں گا۔ میں ان کی خواہش پوری نہیں کرسکتا۔ ''بہر حال، جبران نے عربی کو شام کی قومی زبان کے طور پر اپنانے پر زور دیا، جسے جغرافیائی نقط نظر سے سمجھا گیا، بطور سیاسی وجود نہیں۔ جبران کا خیال تھا کہ ''لبنان جیسی قومیں'' خلافت عثمانیہ کے کنٹرول سے آزاد ہوں۔ جبران نے قوموں کی آزادی کی خواہش کے تناظر میں زیر تبصرہ اپنی مشہور ''پٹی دی نیشن'' نظم لکھی۔ جب پہلی جنگ عظیم کے دوران عثمانیوں کو شام سے نکالا گیا تو، جبران نے ایک پُرجوش ''فری شام'' خاکہ کھینچ لیا جو اس کے بعد عربی زبان کے ایک اخبار کے خصوصی ایڈیشن کے سرورق پر چھپا ۔جبران قومی آزادی اور ترقی کی بڑی امید کا اظہارکرتے رہے۔ جبران کا شامی قوم پرستی پر اعتقادتھا۔ جب کہ آج کے دور میں بین الاقوامیت کے جذبات کے ہوتے ہوئے دنیا میں قوم پرستی کا جنون بھی سوار ہے۔ علاقہ پرستی ، قبائل کا نظام، برادری ازم، لسانی تفریق، مسلکی رنجشیں دنیا میں مسائل کو ہوا دینے میں اہم کردار ادا کر رہی ہیں۔ پاکستان اور پڑوسی ممالک بھی اس تصور سے آزاد نہیں۔ بھارت میں ہندوازم کے فروغ کے نام پر دیگر مذاہب کے ماننے والوں کا قافیہ حیات تنگ کر دیا گیا ہے۔ اس نفرت کی آگ میں آج انڈیا جل رہا ہے۔نریندر مودی اور ان کے لاء لشکر انسانیت کے خلاف سنگین جرائم میں ملوث ہیں۔ مودی حکومت ریاستی وسائل کو نسل پرستی اور قوم پرستی کے نام پر زاتی اقتدار کے لئے استعمال اور بروئے کار لا رہی ہے۔ ایسے میں مسلمان کیا کریں، جناب خلیل جبران کی یہ نظم اور اس کا اردو میں جناب فیض احمد فیض کا کیا ہوا ترجمہ ایک شاہکار ہے ۔ یہ نظم ہمیں خاص طور پر آزادی کی قدر کرنے والوں اور آزادی پسندوں کو دعوت فکر دیتی ہے۔ اس سے ایک بار پھر آزادی جیسی انمول نعمت کی قدر کرنے کا اعادہ ہوتا ہے۔ قابلِ رحم ہے وہ قوم جس کے پاس عقیدے تو بہت ہیں مگر دل یقیں سے خالی ہیں قابلِ رحم ہے وہ قوم جو ایسے کپڑے پہنتی ہے جس کے لیے کپاس اُن کے اپنے کھیتوں نے پیدا نہیں کی اورقابلِ رحم ہے وہ قوم جو باتیں بنانے والے کو اپنا سب کچھ سمجھ لیتی ہے اور چمکتی ہوئی تلوار سے بنے ٹھنے فاتح کو اپنا ان داتا سمجھ لیتی ہے اور قابلِ رحم ہے وہ قوم جو بظاہر خواب کی حالت میں بھی ہوس اور لالچ سے نفرت کرتی ہے مگر عالم بیداری میں مفاد پرستی کو اپنا شعار بنا لیتی ہے قابلِ رحم ہے وہ قوم جو جنازوں کے جلوس کے سوا کہیں اور اپنی آواز بلند نہیں کرتی اور ماضی کی یادوں کے سوا اس کے پاس فخرکرنے کا کوئی سامان نہیں ہوتا وہ اس وقت تک صورتِ حال کے خلاف احتجاج نہیں کرتی جب تک اس کی گردن عین تلوار کے نیچے نہیں آجاتی اور قابلِ رحم ہے وہ قوم جس کے نام نہاد سیاستدان لومڑیوں کی طرح مکّار اور دھوکے باز ہوں اور جس کے دانشور محض شعبدہ باز اور مداری ہوں اور قابلِ رحم ہے وہ قوم جو اپنے نئے حکمران کو ڈھول بجا کر خوش آمدید کہتی ہے اور جب وہ اقتدار سے محروم ہوں تو ان پر آوازیں کسنے لگتی ہے اور قابلِ رحم ہے وہ قوم جس کے اہلِ علم و دانش وقت کی گردش میں گونگے بہرے ہو کر رہ گئے ہوں اور قابلِ رحم ہے وہ قوم جو ٹکڑوں میں بٹ چکی ہو اور جس کا ہر طبقہ اپنے آپ کو پوری قوم سمجھتا ہو  	Politics Articles	قابلِ رحم ہے وہ قوم
ہمسایہ ممالک خصوصاًبرادرمسلم ممالک کے ساتھ دوستانہ تعلقات پاکستان کی خارجہ پالیسی کابنیادی ستون ہیں۔پاکستان کی ہمیشہ سے یہ کوشش رہی ہے کہ اگر برادرممالک کے درمیان کوئی غلط فہمی یاتنازع ہے تواسے بات چیت کے ذریعے حل کرایاجائے۔پاکستان اورایران کے تعلقات تاریخی اورمثالی ہیں۔پاکستان نے ہمیشہ ایران کواپنادوست اوربھائی سمجھا ہے۔ دونوں ممالک نے ماضی میں ہرآزمائش اورمشکل گھڑی میں ایک دوسرے کابھرپورساتھ دیااورمددکی۔قیام پاکستان کا اعلان ہواتوسب سے پہلے ایران نے پاکستان کو تسلیم کیا۔اسی طرح جب ایرانی انقلاب آیاتوپاکستان نے فوری طورپرنئی حکومت کوتسلیم کیااوربھرپورتعاون کیا ۔ اسی طرح بہت سے عالمی ایشوزپردونوں ممالک کا مو قف ایک ہے۔ ایک طرف توبھارت دونوں برادرممالک کے درمیان اختلافات پیداکرنے کی کوشش کررہاہے،دوسری طرف امریکااورایران کی باہمی چپقلش کوبھی نظراندازنہیں کیاجاسکتا جہاں بغداد میں امریکی ڈرون حملے میں ایرانی پاسداران انقلاب کی قدس فورس کے سربراہ جنرل قاسم سلیمانی اور عراق میں ایرانی حمایت یافتہ ملیشیا پاپولرموبلائزیشن فورس (پی ایم ایف) کے ڈپٹی کمانڈرابومہدی المہندس جاں بحق ہوگئے ۔ابھی ایرانی ردِّ عمل جاری تھاکہ امریکی فضائیہ نے ایک اورحملے میں حشد الشعیبی پیرا ملٹری فورس کے کمانڈر کو نشانہ بناڈالا جس سے خطے میں جنگ کے امکانات کاشدید خدشہ بڑھ گیاہے۔آخری اطلاعات کے مطابق بغدادمیں امریکی فوجی اڈے پردوراکٹ بھی فائرکئے گئے جس سے کوئی نقصان تونہیں ہواتاہم ایران پاسدارن انقلاب فورس کے نئے جنرل نے 55امریکی تنصیبات کی فہرست کوآئندہ نشانہ بنانے کاعندیہ دیاہے۔ جنرل قاسم سلیمانی کون ہیں؟ ایران میں رہبرِ اعلیٰ آیت اللہ علی خامنہ ای کے بعد اگر کسی شخصیت کو طاقتور سمجھا جاتا تھا تو وہ جنرل قاسم سلیمانی ہی تھے۔پاسدارانِ انقلاب کی قدس فورس کے سربراہ کے طور پر سلیمانی مشرقِ وسطیٰ میں اپنے ملک کی سرگرمیوں اور عزائم کے منصوبہ ساز اور جب بات امن یا جنگ کی ہو تو ایران کے اصل وزیرِ خارجہ تھے۔ ایران سے باہر اپنے مفادات کے لئے سرگرم رہتے تھے ۔شام، عراق یمن اور افغانستان میں ایرانی مفادات کے تحفظ کےلئے تمام کاروائیوں کے سربراہ تھے۔ انہیں شام کے صدر بشارالاسد کی ملک میں باغیوں کے خلاف جنگ، عراق میں ایران نواز شیعہ ملیشیاؤں کے عروج، شدت پسند تنظیم دولتِ اسلامیہ کے خلاف جنگ کے علاوہ اوربہت سے کارروائیوں کا معمار بھی سمجھا جاتا تھا۔ وہ عموماً شہرت کی چکاچوند سے دور رہنے والی شخصیت سمجھے جاتے تھے تاہم حالیہ برسوں میں وہ کھل کر سامنے آئے جب انہیں ایران میں ان کی داعش کے خلاف کاروائیوں کی بدولت شہرت اور عوامی مقبولیت ملی۔ وہ شخص جنہیں چند سال پہلے تک بہت سے ایرانی شہری راہ چلتے پہچان نہیں سکتے تھے، دستاویزی فلموں، ویڈیو گیمز، خبروں اور پاپ گیتوں کا موضوع بن گئے۔ عراق کے شیعہ ملیشیا جنگجوؤں کی جانب سے تیار کردہ ایک میوزک ویڈیو ایران میں بہت زیادہ پسند کی گئی جس میں سپاہیوں کو دیوار پر جنرل سلیمانی کی تصویر سپرے سے پینٹ کرتے اور اس کے سامنے پریڈ کرتے دکھایا گیا جبکہ ان مناظر کے پس پردہ جذباتی موسیقی شامل کی گئی تھی۔ ساتھ ہی جنرل سلیمانی کا ایران کے خارجہ امور میں کردار مزید ابھر کر سامنے آیا۔ وہ اب فون لائن کی دوسری طرف پائے جانے والے ایک چھپی ہوئی شخصیت نہیں تھے۔2013ء میں سی آئی اے کے سابق اہلکار جان میگوائر نے امریکی جریدے دی نیویارکر کو بتایا تھا کہ سلیمانی ،مشرقِ وسطیٰ میں سب سے طاقتور کارندے تھے۔ فارسی کی ایک دستاویزی فلم کے لیے ایک انٹرویو میں عراق میں سابق امریکی سفیر رائن کروکر نے بھی کہا تھا کہ جنرل سلیمانی کا بغداد مذاکرات میں اہم کردار تھا۔ رائن کروکر کے مطابق انہوں نے جنرل سلیمانی کے اثرو رسوخ کو افغانستان میں بھی محسوس کیا تھا جب وہ بطور امریکی سفیر افغانستان میں تعینات تھے۔ افغانستان کے حوالے ایران میں میرے باہمی میل جول کے لوگوں نے مجھ پر واضح کیا کہ جنرل سلیمانی ہی وہ واحد طاقتور شخص ہے جوایرانی وزارت خارجہ اورحکومتی سیٹ اپ میں اہم فیصلے کرنے کی صلاحیت رکھتاہے۔ کرشماتی شخصیت کے مالک سمجھے جانے والے جنرل سلیمانی کو جہاں پسند کرنے والے بہت تھے وہاں ناپسند کرنے والوں کی بھی کمی نہیں تھی اور ان کے شخصیت کے بارے میں کئی کہانیاں گردش کرتی تھیں بالخصوص سلیمانی کے مداح ان کی بہادری وتوصیف پراس قدرنازاں تھے کہ وہ اس کوناقابل شکست دیومالائی شخصیت قراردیتے تھے۔ 3جنوری 2020ء کومشہورامریکی اخبار”واشنگٹن پوسٹ”میں” ایرون بلیک”نے اپنی ایک خصوصی رپورٹ میں انکشاف کیاہے کہ جنرل قاسم سلیمانی نے گزشتہ چند سالوں میں امریکاکے ساتھ کئی مشترکہ آپریشنز مکمل کئے ہیں۔ 30ستمبر 2013ء کے مشہوراخبارنیویارکرمیں ڈیکسٹرفلکنز نے “دی شیڈوکمانڈر”کے عنوان سے سٹوری شائع کی جس میں اس نے انکشاف کیاکہ ” ایک ایسا وقت تھا جب نائن الیون کے بعد افغانستان میں امریکا اور ایران کے درمیان اتحاد کرنے کے لئے قاسم سلیمانی ہی واحد ایرانی سرگرم امیدکی صورت میں سامنے آیاجوان دنوں مشرق وسطی کو نئی شکل دے رہا ہے۔ اب وہ شام میں بشارالاسد کی جنگ میں ہدایات دے رہاہے اور جوایران کی قدس فورس کی قیادت کرتے ہوئے ملک کی سرحدوں سے باہر کاروائیاں کرنے کابھی انچارج ہے”۔ وائٹ ہاؤس کے اعلی سطحی اسٹیٹ ڈپارٹمنٹ عہدیدارریان کروککر کے مطابق نائن الیون کے حملوں کے بعد غیر معمولی دنوں میں جب امریکاطالبان کے خلاف طبلِ جنگ بجاچکاتھا، ایرانی حکومت کے فوجی و سول عہدیداروں کا ایک گروپ قاسم سلیمانی کی قیادت میں جینوا میں ایک گمنام مقام پر ہفتے اور اتوار کے دن انتہائی خفیہ ملاقات کیلئے پہنچا۔ کروکر نے بتایا کہ”ہماری یہ ملاقات اس قدرخفیہ تھی کہ وہ خود جمعہ کے روز اور پھر اتوار کے روز واپس چلا گیا تھا ، لہذا دفتر میں کسی کو پتہ ہی نہیں چلا کہ میں کہاں ہوں ۔ کروکر کے مطابق ایرانی سلیمانی کو “حاجی قاسم” کہہ کرپکارتےتھے ، اور یہ کہ وہ امریکا کو اپنے باہمی دشمن ، طالبان کو ختم کرنے میں مدد کے خواہاں ہیں۔” ان ملاقاتوں کا مقصد امریکا اور ایران کی جانب سے افغانستان میں طالبان کے خلاف آپریشنز میں ایک دوسرے کی مدد کرنا تھا۔ واشنگٹن پوسٹ کے مطابق ان کے لیے یہ سب حیران کن تھا کیونکہ ایران امریکا کے1980ء میں اس وقت سفارتی تعلقات منقطع ہوگئے تھے جب تہران میں امریکی سفارتکاروں کوایک لمبی مدت کیلئے یرغمال بنالیاگیاتھا۔ کروکر کو یہ جان کر حیرت نہیں ہوئی کہ سلیمانی لچکدار ہے۔ انہوں نے کہا ، “آپ آٹھ سال کی ظالمانہ جنگ کے باوجود عملی خیال کے بغیر نہیں رہتے۔” بعض اوقات سلیمانی کروکر کو پیغامات پہنچاتے تھے ، لیکن انہوں نے تحریری طور پر کچھ بھی معلومات دینے سے گریز کیا۔ کروکر کے مطابق ” حاجی قاسم بہت ہوشیار ہے۔ وہ امریکیوں کے لئے کاغذی پگڈنڈی چھوڑنے والا نہیں ہے۔” ان کے مطابق جنرل سلیمانی افغان طالبان کے خلاف بھرپور کارروائی کے حق میں تھے انہوں نے امریکیوں کو نقشے، طالبان اور القاعدہ کے ٹھکانوں سے متعلق معلومات فراہم کرنے کے ساتھ ساتھ القاعدہ کاایک سہولت کاربھی امریکاکے حوالے کیاجو ایران کی حراست میں تھا۔ وہ ایران کی جانب سے افغانستان میں ہر قسم کا تعاون فراہم کرنے کے لئے تیار تھے ۔ ریان کروکر کے مطابق جنرل قاسم سلیمانی نے اس کے بعد عراق میں بھی امریکا کے ساتھ مل کر اس شرط پرکام کیا کہ عراق میں ایران نواز ملیشیا اور ایسے تمام گروہ جن کا تعلق ایران کے ساتھ ہے، جن میں مجاہدین خلق بھی شامل تھے ان کو تحفظ فراہم کیا جائے اور امریکا ان کے خلاف کسی قسم کی کارروائی نہ کرے ۔ امریکی حملے کے بعد ایران میں ایک مضبوط حکومت جوکہ ایرانی اثر و رسوخ کے تحت ہو اس کو قائم کرنے میں بھی جنرل سلیمانی نے امریکا کے ساتھ مل کر کام کیا ۔کروکرکے مطابق “حاجی قاسم ہمارے تعاون پر بہت خوش تھا۔” اسی طرح عراق میں داعش کے خلاف کارروائیوں میں بھی جنرل سلیمانی امریکاکے ساتھ مل کر کام کرتے رہے ۔ عالمی سطح پر کئی آپریشن جن میں امریکا اور ایران کا مفاد مشترکہ تھا ان میں جنرل سلیمانی نے نے امریکیوں کے ساتھ معاملات طے کئے اسی طرح شام اور یمن میں بھی جو خون ریزی ہوئی اس میں جنرل قاسم سلیمانی کا اہم ترین ہاتھ تھا۔ اس تعاون کے باوجود حالات اس وقت اچانک بدل گئےجب 29جنوری 2002 میں ، صدر جارج ڈبلیو بش نے اپنی مشہور “برائی کے محور” تقریر میں عراق اور شمالی کوریا کے ساتھ ایران کانام بھی شامل کردیا۔ بش دشمنی میں اندھا ہو گیا تھا جبکہ ان تینوں ممالک کے شہریوں میں سے کسی نے بھی نیویارک اور واشنگٹن پر حملہ نہیں کیا ۔ بش نے 3900الفاظ پرمبنی اپنی تقریر میں جہاں ان تین ریاستوں کو “برائی کے محور”قراردیاوہاں عراق کے پاس بڑے پیمانے پر تباہی پھیلانے والے ہتھیاروں کی نشاندہی کرتے ہوئے اسے عالمی امن کیلئے ایک بہت بڑا اور بڑھتا ہوا خطرہ قراردیتے ہوئے ان ہتھیاروں کی تلاش کاحکم دیتے ہوئے ایک نیامحاذجنگ کھول دیاکہ یہ ہتھیارکسی بھی وقت دہشتگردوں کے ہاتھ لگ سکتے ہیں جس سے وہ ہمیں اور ہمارے اتحادیوں کوبلیک میل کرسکتے ہیں اور اس معاملے پرہماری کوئی بھی سستی یابے حسی کی قیمت تباہ کن ہوگی۔ بش نے مزید کہا:ہم اپنے اتحادیوں سے مل کر بڑے پیمانے پر تباہی پھیلانے والے ہتھیاروں کو بنانے اور فراہم کرنے کے لئے مواد ، ٹیکنالوجی اور مہارت کودہشتگردوں کے ہاتھ لگنے نہیں دیں گے۔ریان کروکرکے مطابق یہ ایک ایسی تباہ کن تقریرتھی جس سے یہ تعاون یکسرختم ہوگیااورہماری تمام محنت پرپانی پھیردیاگیا۔بش کی تقریرسے اگلے ہی دن امریکی کمپاؤنڈ کابل میں مذاکرات وسہولت کارسے میری ملاقات ہوئی تووہ بہت ہی غصے میں بولا”قاسم سلیمانی نے انتہائی غصے میں چیختے ہوئے پیغام دیاہےکہ امریکانے ہمیں بہت نقصان پہنچایاہے اوروہ اب ان سیاسی خطرات کے بعدامریکاسے اپنے سمجھوتے اورتعلقات کا دوبارہ مکمل جائزہ لینے پرغورکررہے ہیں۔ اس وقت کو یاد کرتے ہوئے ، کروکر نے سر ہلایا۔ انہوں نے کہا”ہم ابھی اتنے ہی قریب تھے۔ ایک تقریر کے ایک لفظ نے تاریخ کو بدل دیا۔” فروری 2003 میں ، عراق پر امریکی حملے سے ایک ماہ قبل ، سکریٹری خارجہ ، کولن پاول نے ، اقوام متحدہ کی سلامتی کونسل کو بتایا: “ہم جانتے ہیں کہ ڈکٹیٹر صدام حسین اپنے بڑے پیمانے پر تباہی پھیلانے والے ہتھیاروں کو برقرار رکھنے کے لئے پرعزم ہیں اور وہ ایسے مزید ہتھیاربنانے کاارادہ رکھتے ہیں تاہم صدام نے محض دھوکہ دیااورایسے ہتھیار کبھی نہیں ملے۔ تاہم ان دنوں ٹرمپ کو مواخذے کی تحریک سے نجات اوراگلے انتخابات میں کامیابی کیلئے مشرق وسطیٰ میں ایک بار پھر ایسی جنگی مہم شروع کرناچاہتاہے جس سے اس کے اسلحہ کی فروخت کیلئے سعودی عرب اور دیگر ممالک کے ساتھ ایران کی چپقلش میں اضافہ ہو اور یہ خطہ ایک بارپھر خونریزی کا شکار بن جائے اوراس کیلئے ایک بڑی قربانی کی ضرورت تھی اورامریکانے اپنی روایت برقراررکھتے ہوئے قاسم سلیمانی کو”بلی کابکرا”بناکراس کی قربانی کر دی۔ایرانی حکومت عوامی دباؤ کے ہاتھوں مجبورہوکرانتقامی کاروائی کرتے ہوئے امریکی فوجی اڈہ پربیس میزائل داغ دئیے اور80افراد کی ہلاکت کا دعویٰ بھی کردیاگیاجس کے جواب میں فوری طورپرامریکی صدرٹرمپ نے ایرانی دعوے کی تردیدکرتے ہوئے جنگ سے گریز کاعندیہ دے دیاہے اورایران نے بھی مزیدجنگ کی توسیع سے منہ پھیرنے کااعلان کردیاہے گویاخطے میں مزیدجنگ کاخدشہ دم توڑتانظرآرہاہے.ادھرہمارے وزیراعظم نے بھی مصالحتی کرداراداکرنے کیلئے وزیرخارجہ شاہ محمودقریشی کوایران،سعودی عرب اورامریکا جانے کی تاکیدکردی ہے۔ امریکی اپنی خارجہ پالیسی کو”ڈسپوزل ڈپلومیسی” کہتے ہیں،ان کافلسفہ ہے خرید و،استعمال کرواورپھینک دو،امریکی قوم بلیڈ کندہونے سے پہلے بیوی بدل لیتے ہیں چنانچہ یہ لوگ اپنے دوستوں کوکاغذکے گلاس،پلیٹ،ٹشواورگندی جراب سے زیادہ اہمیت نہیں دیتے۔یہ لوگ ہمیشہ کیس ٹوکیس اورپراجیکٹ ٹوپراجیکٹ چلتے ہیں۔ جنرل قاسم سلیمانی وہ پہلے رہنمایافوجی جنرل نہیں جنہیں امریکی دوستی کی سزا ملی ہے اس سے پہلے چنانچہ ان کے دوست جنرل اگستوپنوشے ہوں، جنرل رضاشاہ پہلوی ، فلپائن کافرنینڈ مارکورس، رہوڈیشیا میں بشپ ایبل منروریوا،یا جنرل صدام حسین یہ لوگ اس وقت انہیں دوست سمجھتے ہیں جب تک وہ ان کیلئے خدمات سر انجام دے سکتے ہیں اورجس دن انہیں محسوس ہوتا ہے یہ شخص ان کی ”ذمہ داری”بنتاجارہاہے،یہ اس کے ساتھ ذوالفقارعلی بھٹو،جنرل ضیاءالحق اورمشرف جیسا سلوک کرتے ہیں اور اس کے بعدیہ ان کی قبروں تک پر”سابق”کی مہرلگادیتے ہیں۔یہ ہے امریکی دوستی اوراس کاانجام اور امریکاپچھلے دوسو بیس برس سے”دوستی”کے اسی فلسفے پرکاربند ہے اوراس نے آج تک کسی شخص کیلئے اپنی یہ پالیسی نہیں بدلی۔اس لئے ضرورت اس امرکی ہے کہ معاون نائب امریکی وزیرخارجہ ایلس ویلزنے اپنے ٹویٹ میں “پاکستانی فوجی تربیتی پروگرام بحال” کوامریکی قومی سلامتی کومحفوظ بنانے سے مشروط رکھاہے اوراس موقع پرپومپیوکافون پررابطے پرمجھے اپنے سپہ سالار قمر باجوہ کی یوم دفاع پرتقریرکاوہ تاریخی جملہ بھی یادہے جس میں انہوں نے پاکستان کی قربانیوں کاذکرکرتے ہوئے اب مغرب اور امریکاکو”ڈومور” کامشورہ دیاتھا۔ اس لئے ہمارے فوجی ترجمان کابروقت یہ بیان کہ ”ہم اپنی سرزمین کسی بھی برادرملک کے خلاف استعمال ہونے کی اجازت نہیں دیں گے”قابل تحسین ہے۔  	Politics Articles	امریکی دوستی اور اس کا انجام
الیکشن 2018 میں خطہ سرائیکستان کے باسیوں نے دیکھا کہ پاکستان پیپلز پارٹی تین بار برسراقتدار آئی اور ہر بار سرائیکی قوم سے کیا گیا وعدہ وفا نہ کیا اور کوئی نہ کوئی بہانہ بناتی نظر آئی ہے اور ن لیگ کو اس معاملے میں ویسے بھی کوئی دلچسپی نہیں کیونکہ وہ توگریٹر پنجاب کے نعرہ پر کام کر رہی ہے تو وہ اس خطہ کو کیسے تقسیم کرے گی۔ یہ سب صورتحال دیکھ کر اس خطہ کے باسیوں نے پاکستان تحریک انصاف سے انصاف کی امیدیں وابستہ کر لیں اور اپنے خطہ سے بھاری اکثریت سے جتوا دیاجس وجہ سے پی ٹی آئی کو پنجاب میں حکومت کرنے کا موقع میسر آیا اسی طرح وفاق میں بھی پی ٹی آئی کی حکومت آگئی جبکہ خیبر پختونخواہ اور بلوچستان میں بھی پی ٹی آئی برسراقتدار آگئی جس سے سرائیکی قوم کو امید ملی کہ اب ہمیں صوبہ مل جائے گا۔جب پی ٹی آئی نے حکومت بنانی شروع کی تو سب سے پہلی نا انصافی اس وسیب سے اس وقت کی گئی جب مخصوص نشستوں کی باری آئی ۔ پی ٹی آئی نے سب سے زیادہ نشستیں سرائیکی وسیب سے جیتی تھیں مگر سب سے زیادہ مخصوص نشستیں تخت لہور کے حصہ میں آئیں جبکہ اس سیدھی سادی، بھولی بھالی قوم کو دھوکا دیکر اور شاید کم علم سمجھ کر مخصوص نشستوں میں سے دو تین نشستیں ہی مل سکیں اسی طرح وزارتیں دیکھ لیں ان کا بھی یہی حشر ہے صرف دو تین اہم وزارتیں اور وزیر اعلیٰ اسی خطہ کا بنا کر بقیہ سب تخت لہور کے پلڑے میں ڈال دیا گیا۔مگر اس حکومت کو یہ یاد رکھنا چاہیے کہ سو چالاک دوستوں سے ایک مخلص دوست اچھا ہوتا ہے۔ حکومت بننے کے کچھ عرصہ بعد پی ٹی آئی کے چیمے ،چمچے، چٹھے ، لغاری، مداری سب کے ناخن نکلنا شروع ہو گئے ۔ چند ہفتے قبل صوبائی وزیرعلامہ ٹک ٹاک چوہان نے کہا کہ ہمارے پاس اکثریت نہیں ہم صوبہ نہیں بنا سکتے اسی طرح اسی وسیب کے المعروف اے ٹی ایم سرکار نے بھی کچھ اسی طرح کے الفاظ دھرائے جو وسیب کے لوگوں کے دلوں پر خنجر بن کر چلے اور ان کے ارمانوں کو چھلنی چھلنی کر دیا۔ وسیب کے لوگ پیپلز پارٹی کو یاد کر نے لگے کہ ان میں اور ان میں کوئی فرق نہیں وہ بھی جھوٹ کے پلے بڑھے یہ بھی۔ مگر پی ٹی آئی کو یہ بات یاد رکھنی چاہی کہ لاوا پک رہا ہے اس قوم نے جب دھاڑ ماری تو ان کی حکومت ہل جائے گی اور یہ سب بکھر جائیں گے ان کے پاس وقت ہے اب بھی سدھر جائیں کیونکہ جب شیر اپنا شکار کرتا ہے تو انتہائی خاموش سے ہی کرتا ہے اور ایک دم حملہ آور ہوتا ہے اور شکار کو سنبھلنے کا موقع نہیں دیتا اور یہ قوم بھی اب شیر کی طرح گھات لگائے بیٹھی ہے اور سب کچھ دیکھ رہی ہے۔کیا یہ حکومت بتا سکتی ہے کہ کس اکثریت اور قانون کے تحت فاٹا کو کے پی کے میں ضم کیا گیا اس وقت اکثریت کہاں تھی اسی طرح گلگت بلتستان کیلئے کس اکثریت کی ضرورت تھی یا پھر سرحد کو خیبر پختونخواہ بنایا گیا وہ کونسی اکثریت نے پاس کیا۔ ایسے بہت سارے سوالات ہیں جو سرائیکی قوم یوٹرن حکومت سے پوچھنا چاہتی ہے۔ اس ساری صورتحال کو سرائیکی اگوان بھی متحدہو رہے ہیں اور کوشش میں ہیں کہ ایک ہی پلیٹ فارم سے سرگرمیاں ترتیب دی جائیں اور حکومت کو اس قوم سے کیے گئے وعدے یاد دلائیں اسی حوالے سے گزشتہ دنوں سرائیکستان ڈیمو کریٹک پارٹی کے زیر اہتمام ایک کنونشن ملتان میں منعقد ہوا جس میں مختلف طبقہ فکر سے لوگوں نے شرکت کی ۔ اس کنونشن میں سیاسی، سماجی، صحافی، وکلاء حضرات، سٹوڈنٹس اور ورکز نے بہت بڑی تعداد میں شرکت کی۔ سرائیکی تحریک کے اگوان اس تحریک کو شاید کچھ اور نظر سے دیکھ رہے ہیں مگر عام سرائیکی کی بات کی جائے تو وہ کچھ اور طرح سے سوچتا اوراس کا اظہار بھی کرتا ہے میری چند عام سرائیکیوں سے اس حوالہ سے بات ہوئی تو انہوں نے کہا کہ ہمارے تو لیڈر ہی ایک جگہ پر بیٹھنے کو تیار نہیں ایک اور سرائیکی نے کہا کہ یہاں جس کو دیکھو وہی لیڈر ہے ہر کسی نے اپنی ایک ڈیڑھ اینٹ کی مسجد بنائی ہوئی ہے یہی حال ہے تو تحریک کیسے آگے بڑھے پہلے یہ بڑے تو اپنے اندر میچورٹی لائیں بچوں کی طرح لڑتے ہیں ایک دوسرے پر الزام تراشی کرتے نظر آتے ہیں ہر کسی کو کرسی کی ہے صوبہ سے کوئی لیڈر مخلص نہیں ایک اور دوست نے کہا کہ ہمارے قوم پرست لیڈر ایسے لڑ رہے ہیں جیسے انہوں نے صوبہ کے وزیر اعلیٰ بننا ہو حالانکہ ایسا کچھ بھی نہیں ہوگا ان سے اور بہت زیادہ طاقتور لوگ ہیں صوبہ بننے کے بعد یہ لوگ نظر بھی نہیں آئیں گے بہر حال ہر کسی کے اپنے اپنے خیالات ہیں ہمارے لیڈران کو چاہیے کہ ایک گٹھڑی کی مانند بنیں ورنہ تنکوں کی طرح اڑ جائیں گے اور بعد میں سب افسوس کرتے نظر آئیں گے کہ کاش فلاں کی بات مان لیتے۔ ہم سرائیکیوں کے اتحاد کے حوالے سے گزشتہ دنوں ہمارے ایک بزرگ دوست اور سینئیر قوم پرست رہنما سئیں انجینئر شاہنواز خان مشوری نے ایک خوبصورت تحریر سوشل میڈیا پر دی جو کچھ یوں تھی کہ" تم بٹے رہو سرائیکی صوبہ محاذ اور سرائیکستان گرینڈ الائنس میں ، تم تقسیم رہو بھٹو کی محبت اور عمران خان کے نئے پاکستان کے خواب کی تعمیر میں ، تم گالیاں دیتے رہو دانشور، شاعر کو اور دانشورو کہتے رہو کہ سرائیکی سیاسی اگوان امیچور ہیں تخت لہور پر بیٹھا شخص تم پرتمہاری ذہنیت پر، تمہاری سیاسی اپروچ پر تمہاری دانش پر ہنس رہا ہوگاکہ کیا لوگ ہیں 70 سال سے محرومی کی تحریک چلا رہے ہیں انکے اندر موجود طارق بشیر چیمہ، محمد علی درانی، خسرو بختیار، مخدوم باسط سلطان،نصراﷲ دریشک کافی ہیں جو ہر بار انہیں نئے نام اور نئے نعرے سے دھوکہ دینے کیلئے کافی ہیں"۔ سرائیکی قوم کو کبھی پی پی پی سہانے سپنے دکھا کر ووٹ لے جاتی ہے کبھی صوبہ محاذ کے نام پر دھوکہ دیا جاتا ہے تو کبھی عمران کی شکل میں عمرانی معاہدے کر کے ہمارے جذبات سے کھیلا جاتا ہے ۔ اسی معاہدے کے اہم مہرے اے ٹی ایم ، شوگر مافیا اور ڈان جس پر عدالت نے بے ایمانی اور جھوٹا ہونے کی مہر ثبت کر رکھی ہے جو سیاست میں بین ہو چکا ہے مگر اس یوٹرن حکومت کا کرتا دھرتا وہی ہے اس قوم کے جذبات سے کھیلنے سامنے آچکا ہے اور اس قوم کو وہی پیپلز پارٹی والا ڈرامہ سنا رہا ہے کہ ہمارے پاس دو تہائی اکثریت نہیں او ترین صاحب اس قوم کو یہ نہ بتائیں کیونکہ اس قوم کو پتہ ہے کہ تمہارے پاس دو تہائی اکثریت نہیں اگر ملک چلانے کیلئے دو تہائی اکثریت کی ہی ضرورت ہے تو پھر باقی معاملات کیسے چل رہے ہیں ۔ ترین صاحب نہ تو تم اتنے ذہین فطین ہو کہ تمہاری شاطر ذہنیت کو یہ قوم نہ سمجھ سکے نہ اتنا چالاک ہو کہ ہمارے جذبات سے کھیلو۔ یاد رکھو بے شک یہ قوم سامنے کچھ نہ بولے، تمہیں سامنے برا بھلا نہ کہے مگر یاد رکھنا جب یہ قوم رگڑا دیتی ہے تو اچھی طرح دیتی ہے کیا ن لیگ کا انجام بھول گئے ہو۔ کیا شہباز شریف کا ڈی جی خان سے ہارنا بھول گئے ہو۔ جب بھی یہ قوم اپنے صوبے کا مطالبہ کرتی ہے کوئی نہ کوئی ڈرامہ اور بہانہ کھڑا کر دیا جاتا ہے یہ قوم پوچھتی ہے کہ جب ریاست بہاولپور کو پنجاب میں ضم کیا گیا تھا اس وقت کونسا قانون پر عمل ہوا تھا کیا عوامی ریفرنڈم کے ذریعے اس قوم کو پنجاب میں شامل کیا گیا تھا یا پھر دو تہائی اکثریت سے بل پاس کر کے ہی اس علاقہ کو پنجاب میں ضم کیا گیا تھا اسی طرح فاٹا کو کیا دو تہائی اکثریت سے منظور کیا گیا۔؟؟ جب اس ملک کے قوانین کو اپنے مطلب کے توڑتے ہو یا اپنی ایسی تیسی ہوتے دیکھ کر حریم شاہ جیسی لڑکے پر تمہارا قانون اندھا، لولہ، لنگڑا یا بے ہوش ہو جاتا ہے ۔یہ قوم اس حکومت سے مطالبہ کرتی ہے کہ ہمیں دو تہائی اکثریت کا لالی پاپ مت دکھا اس قوم سے کیے گئے وعدے وفا کرو نہ یہ قوم وہ وعدے بھولی ہے نہ بھولنے دے گی۔اس کیلئے سرائیکی اگوان اپنی ناراضگیاں ختم کررہے ہیں اور اس کام پر عملی توجہ دی جارہی ہے تاکہ آپس کے اختلافات ختم کر کے یکجان ہو کر تحریک کو آگے بڑھایا جائے ۔ اﷲ پاک سرائیکی تحریک کے اگوانوں اور ہم سب کا حامی وناصر ہو ۔آمین راقم کا تعلق سرائیکی وسیب کے ضلع مظفر گڑھ سے ہے۔ 	Politics Articles	خبردار…… حکومت وعدے پر یوٹرن نہ لے ……!!!
فوج کسی بھی ملک کی کیوں نہ ہووہ پانے ملک کیلئے ایک باپ کاکردار ادا کرتی ہے جیساکہ باپ ہی اپنے گھرکی کمانڈ سنبھالتاہے اوراسے ہی پتہ ہوتاہے کہ میں نے کیسے کچن،گھرکے نظام کوچلاناہے وہی جانتاہے اسی طرح فوج بھی اپنے ملک کانظام جانتی ہے کہ کیسے ملک چلاناہے پچھلے دنوں امریکہ نے ایرانی پاسداران انقلاب کی قدس فورس کے سربراہ جنرل قاسم سلیمانی کوعراقی شہربغدادکے ایئرپورٹ پرامریکی فضائی حملے میں ایرانی جنرل سمیت 9افرادکوہلاک کردیاگیاپنٹاگون کاکہناہے کہ ایرانی جنرل کوصدرٹرمپ نے نشانہ بنانے کے احکامات دیے تھے ۔جس کے بعدامریکہ اورایران کی کشیدگی میں اضافہ ہوگیاہے اب سننے میں یہ آرہا کہ ایران کی جانب سے جوابی حملہ ہوگااگرایساہوتاہے تویہ یقیناً تیسری عالمی جنگ کااشارہ ہوسکتاہے ۔یارہے 30دسمبر2019کوبھی امریکی فوج نے عراق وایران اورشامی حمایت یافتہ ملیشیا پرفضائی حملے کیے تھے امریکی وزیردفاع مارک ایسپرکے مطابق امیرکہ ایران کے خلاف مزید کاروائیوں کے لیے بھی تیارہے ۔ایران نے قاسم سلیمانی کی ہلاکت پرامریکہ سے بدلہ لینے کاعزم ظاہرکرتے ہوئے خطرناک نتائج کی دھمکی دی ہے اب یقیناً حالات مزیدکشیدہ شکل اختیارکرگئے ہیں جہاں امریکی صدرٹرمپ کی جانب سے 2015کے جوہری معاہدے کے خاتمے اورایران پرپابندیاں عائدکرنے کے بعدسے دونوں ملکوں کے درمیان مستقل صورتحال انتہائی کشیدہ ہے ایران کے سپریم کمانڈرآیت اﷲ خامنائی نے امریکہ کوسنگین دھمکی دی اورتین روزہ سوگ کے بعدامریکہ کی درگت بنانے کی تیاری میں ہے کیونکہ انکی انتھک کاوشوں کاانعام شہادت کی صورت میں مل گیاہے ان کے خون سے ہاتھ رنگنے کے جرم کاارتکاب کرنے والے سے انتقام لیاجائے گایقیناً قاسم سلیمانی کی شہادت ہمارے اسلامی اقدارکی حفاظت اورامریکی توسیع منصوبوں کے خلاف ہماری مزاحمت کونئی جلابخشے گی اس میں توکئی شک نہیں کہ ایرانی خطہ میں آزادی کے حامل دیگرممالک اس قتل کابدلہ ضرورلیں گے کیونکہ یہ نئی عالمی جنگ کی نشانی ہوسکتی ہے اورہمیشہ دنیاکے امن کوامریکہ ہی تبا ہ کرتاہے تاریخ گواہ ہے جب بھی عالمی جنگ ہوئی اس کے فرنٹ پرامریکہ ہی کھڑانظرآتاہے اورلگتاہے امریکہ پھرسے عالمی جنگ کرواناچاہتاہے ۔ جنرل سلیمانی جیسے کمانڈرکی ہلاکت کے نتائج کایقیناً غلط اندازہ کیاگیاہے اورٹرمپ نے اندرون ملک اس کی صدارت کولاحق جوکھم سے توجہ ہٹانے کیلئے بیرون ملک بحران کاوہی کارڈکھیلنے کی کوشش کی ہے جو1998میں بلکلنٹن نے موخذہ کے اہم ترین ووٹ کے موقع پرعراق پرفضائی حملہ کرنے کاحکم دیتے ہوئے کھیلے تھے خودامریکی میڈیااس بات کااعتراف کررہاہے کہ امریکی حملوں کی عراق میں بلا لحاظ سیاسی وابستگی متحدہ طورپرمذمت کی جارہی ہے اس کامطلب یقیناً یہی نکلے گاکہ سب ممالک امریکہ کوچھوڑکرالگ کھڑے ہونگے عراق میں امریکہ کے خلاف غصے کی نئی لہرپیداہوئی ہے جومستقب قریب میں تھمتی نظرنہیں آرہی عراقی سرزمین کے شعیہ سیاسی گروپوں سے متحدہونے کی اپیل کرچکاہے اس امریکی کاروائی پرہوسکتاہے واشنگٹن اوربغدادکے تعلقات میں مزیدکشیدگی کے علاوہ امریکی قومی سلامتی اورٹرمپ کے ذاتی مفادات بشمول مواخذہ سے بچنے کی کوششوں پربھی ضرب پڑے۔امریکہ سوچ رہاہے کہ اس حملے سے ایران کانقصان ہواہے مگروہ یہ بھول گیاہے کہ اس حملے کی وجہ سے ایران وعراق کومتحدکردیاہے اس بات سے کوئی انکارنہیں کرسکتاکہ امریکہ نے جنرل سلیمانی کوقتل کرکے بہت بڑی غلطی کی ہے جس سے عالمی سطح پرحالات خراب ہونگے اوراس حملہ کے بعدعراقی فوج میں پائی جانے والی ناراضگی کے سبب امریکی مفادات کی عراقی سپاہیوں سے تحفظ کی امیدلایقینی ہے ۔1998سے القدس فورس کی باگ ڈورسلیمانی کے ہاتھ میں رہی ہے جس کے سبب وہ ایرانی فوج کی طاقت،عزت ووقاراوراختیارات کی علامت بن چکے تھے اس اعتبارسے جنرل سلیمانی پرایران کاردعمل انتہائی شدیداورناقابل قیاس ہوگا۔جنرل سلیمانی کی ہلاکت سے ایران کمزورنہیں بلکہ سیاسی طورمزیدطاقتورہوگاکیونکہ عراق کے کئی سیاستدان پہلے ہی امریکی فوج کوباہرنکالنے کیلئے میدان میں ہیں اب یہ تعلقات اوربھی مستحکم ہوں گے ۔قارائین آپکویاددلاتاچلوں کہ 1983میں حزب اﷲ نے بیروت میں امریکی سفارتخانے کودھماکہ سے اڑایاتھا بحری سپاہی اوردرجنوں دیگرامریکی موت کے گھاٹ اترے تھے ایسی کاروائیاں امریکہ کی نینداڑانے کیلئے کافی ہیں جنرل قاسم سلیمانی کونشانہ اورقتل کرنے کی عالمی دہشت گردی کاامریکی اقدام خطرناک ہے جس سے خطے کے تناؤ میں اضافہ ہوگا اب اسیب اہل الحق کے سربراہ قیس الغزالی نے اپنے فائٹرز کوتیاررہنے کی ہدایت کی ہے امریکی سپیکرنینسی نے کہا کہ ہماری اولین ترجیح امریکی جانوں اورمفادات کادفاع ہے لیکن ہم اشتعال انگیز کارائیاں کرکے امریکی فوجیوں ،سفارکاروں یادیگرکی جانوں کوخطرے میں نہیں ڈال سکتے ایسی کاروائیوں سے تشددکامزیدخطرہ بڑھے گا اوردنیامیں پھرکوئی ایسی طاقت نہیں بچتی جوپھرتیسری عالمی جنگ کوروک سکے امریکہ جسے دہشتگرد کہہ رہا ہے اس کے جنازے میں اتنے لوگ شامل ہوئے اسی کودیکھ کے امریکہ ہوش کھوچکاہے اگرجنگ ہوئی توایسی کاروائیوں سے صرف امریکہ پراثرات نہیں ہوں گے بلکہ پوری دنیاجنگ کامیدان بن جائے گی جس کیلئے تمام ممالک کو ایک جٹ ہوکرامریکہ جیسے راخشس کا مقابلہ کرناہوگاورنہ یہ راخشس ایک ایک کرکے تمام ممالک کونگل لے گا۔ 	Politics Articles	جنرل سلیمانی کی ہلاکت نئی عالمی جنگ کاآغاز
 گزشتہ روز یعنی 3جنوری کو عراق کے داروالخلافہ بغدا د میں امریکی ڈرون حملے میں ایران کے اہم ترین میجر جنرل و پاسداران انقلاب کے اہم ریجنٹ قدس فورس کے کمانڈر قاسم سلیمانی کی ہلاکت کے بعد ایک مرتبہ پھر سے مشرقی وسطیٰ کی صورتحال مزید کشیدہ ہو گئی ،قاسم سلیمانی کی ہلاکت کا بدلہ لینے کے لیے منگل و بدھ کی درمیانی رات کو ایران نے عراق میں موجود امریکی دو فوجی اڈوں کو بلیسٹک مزایلوں سے نشانہ بنایا ۔ ابتدہ میں ایرانی دعویٰ جو سامنے آیا اس میں اس حملے کو آپریشن سلیمانی کا نام دیا گیا ، ایرانی وزیر دفاع نے کہا کہ حملے میں 80سے زائد افراد ہلاک ہوئی تاہم وہ یہ نہ بتاسکے کہ اس میں کتنے امریکی ہیں۔ جبکہ امریکی و عراقی دونوں حکومتیں ایرانی دعوے کی برعکس یہ کہہ رہے ہیں کہ کوئی ہلاکت نہیں ہوئی سب جھوٹ ہے۔ امریکا وہ ایران کا تنازع گزشتہ چالیس سالوں سے چلا آرہا ہے ۔ ایران میں خمینی انقلاب کے بعد سے ہی امریکا نے ایران پر مختلف اقسام کی پابندیاں عائد کی اور ساتھ ہی ساتھ ہر سال ایران پر حملے کی دھمکیاں بھی لگاتا رہاہے ۔ دوسری جانب ایران کی طرف سے بھی امریکا کو شدید لفاظی میں جوابات ملتے رہے ہیں۔ خمینی کے دور سے ہی ایرانیوں کا ایک ہی نعرہ تا اور ہے ، وہ ہے ’’مرگ برامریکا‘‘ کا نعرہ ۔ مشرقی وسطیٰ جہاں ایران اور سعودی عرب گزشتہ ایک ہزار سال سے ایک دوسرے کے حریف بنے ہوئے ہیں ، جس کی وجہ چودہ سو سال قبل عربوں کی فارس پر حملہ اور فارس کو شکست ہے ۔ سیدنا عمر فاروق رضی اﷲ عنہُ کے دور خلافت میں ایران کو عرب مجاہدین نے فتح کر کے اسلامی سلطنت میں شامل کیا ، تب سی ہی فارس کے لوگوں کو عرب اور عرب کے لوگوں سے ویر ہوگئی ، جس کے نتائج آج چودہ سو سال بعد سامنے آرہے ہیں ۔ 2001ء میں جب امریکا افغانستان پر حملہ زن ہوا اس وقت ایرانی بریگیڈیر اور موجودہ کمانڈر قدوس فورس جنرل مرحوم قاسم سلیمانی نے افغانستان میں موجود ہزارہ شیعہ اور شمالی اتحاد کی مدد سے طالبان حکومت کے خلاف امریکا کی بھر پور مدد کی اور امریکا سرکار کی چوتی آنکھ بن کر ابھرے ۔ 2003ء میں عراق پر امریکی حملے میں یہیں قاسم سلیمانی اور اس کی قدس فورس نے زمینی رہنمائی کر کے صدام حسین کی 27سالہ حکمرانی کو ختم کرکے امریکی مدد سے اپنی ہم نوا ں حکومت قائم کی عراق میں ۔ شام و عراق میں دولت اسلامیہ(داعش) کے وجود میں آنے بعد سے ایران کھل کر عراق و شام میں اپنے مفادات کی جنگ میں مصروف ہوگیا ، جس طرح امریکا دنیا پر اپنی اجرداری قائم کرنا چاہتا ہے، ٹھیک اسی طرح ایران مشرقی وسطیٰ میں اپنی حکمرانی قائم کرنا چاہتا ہیں۔ دوسری جانب سعودی عرب بھی ایران سے کم نہیں وہ بھی مشرقی وسطیٰ کے ساتھ ساتھ عالم اسلام کا’’ کنگ‘‘ بننے کی ہر ممکن کو شش میں لگا ہوا ہے ۔ ایران اپنے مقصد پورا ہونے میں سعودی عرب کو روکاوٹ قرار دے رہا ہے ، جبکہ سعودی عرب ایران و ترکی کو اپنے بادشاہی میں روکاٹ قرار دے رہی ہے۔ قاسم سلیمانی کی ہلاکت سے ہر طرف ہو کا عالم ہے خاص کر جنوبی و مشرقی ایشیاء میں ۔ایران جس کے ایک طرف پاکستان ہے تو دوسری جانب افغانستان وترکمانستان کہیں پر کویت کی سرحد ملتی ہے تو عراقی باڈر کا ایک بڑا حصہ، ترکی و آذربائیجان کے کچھ علاقے بھی ایران سے ملتے ہیں۔ ان ممالک میں امریکا و ایران کے جنگ کا طبل بج چکا ہے ایران امریکا کو دھمکیاں لگا رہا ہے اور امریکا ایران کو ،یوں محسوس ہوتا ہیں کہ کسی بھی وقت بڑی جنگ لگ سکتی ہے ۔ ان دھمکیوں سے ایرانی پڑوسی ممالک میں خوف کا سماء بنا ہوا ہے ۔ امریکا جو 45سال سے ایران پر حملے کی دھمکیاں دے رہاہیں، وہی ایران بھی مسلسل امریکا کے خلاف محاذ کے لیے تیار کھڑا نظر آتا ہے، در حقیقت یہ’’ نورا کشتی ‘‘ہے ۔ امریکا پس پردہ ایران و سرعام سعودی عرب کا اتحادی بنا ہوا ہے ، قارئین اس سوچ میں پڑگئے ہونگے کے یہ کیسے ممکن ہے کہ امریکا ایران کا اتحادی ہے و ہ تو ایک دوسرے کے خون کے پیاسے ہیں، بلہ راقم نے یہ کیا تحریر کردیا؟ تو آئے ماضی میں جا تے ہے۔ افغانستان پر حملے کے وقت پاکستان کو دھمکی لگا کر اڈے لیے گئے تھے اس وقت بھارت و ایران نے فی سبیل اﷲ اڈے دینے کی آفر کی تھی۔ ایرانی پاسداران انقلاب کی ذیلی شاخ قدس فورس جس کا کام دیگر ممالک میں اپنے ہم نواؤں کو سپورٹ فراہم کرنا اور ان سے اپنی مفاد کی معلومات حاصل کرنا ہے ، قدس فورس نے ہی افغان جنگ میں کرد افغانی و ہزارہ شیعہ فورس کی انٹیلی جنس معلومات امریکا کے ساتھ شیئر کیئے ، جس کی وجہ سے امریکا نے قاسم سلیمانی کو اپنی چوتی آنکھ قرار دیا تھا۔ دوسری جانب عراق میں صدام حسین کی حکومت روز اول سے ہی ایران کے خلاف تھی اور ایران کے ساتھ جنگیں بھی لڑ چکی تھی ، پہلے عراق ایران جنگ میں امریکا نے بھر پور سپورٹ کی تھی ایران کی اور خوب بمباری کی عراق پر، 2003ء میں جب امریکا نے ایران پر حملہ کیا اس وقت پاسداران انقلاب نے قدس فورس کی زمہ داری لگائی امریکیوں کے مدد کی ۔ کوئی ملک دوسرے ملک پر اس وقت تک بغیر انٹیلی جنس کے معلومات کے اتنا بڑا حملہ نہیں کرسکتا ہے اور قدس فورس نے ہی وہی انٹیلی جنس معلومات شئیر کیئے امریکا کے ساتھ، کیونکہ قدس فورس کی عراق میں موجود کرد اور دیگر شیعہ کمیونٹی جو صدام حسین کی جبر کا شکار تھی ان سے اچھے مراسم تھے۔ اس کے بعد شام کی جانب چلتے ہے ، شام جس کے قابض صدر بشارالاسد کے خلاف وہاں کی کمیونٹی اٹھ کھڑی ہوئی اور اس ظالم حکمران سے نجات کے لیے کہیں پر احتجاج تو کہیں پر تشدد شروع ہوا ، بشارالاسد نے بیک وقت دو ممالک کو اپنی مدد کے لیے بُلایا ، ایک ایران اور دوسرا روس پر پس پردہ بشارالاسد سے نجات کے لیے احتجاجیوں اور شام عوامی فورس کے کارکنان پر امریکی بمباری سے امریکا ایران و شام کی گڈجوڑ ثابت ہوتی ہیں۔ ایک رپورٹ کے مطابق شام ،عراق، یمن اور مشرقی وسطیٰ کے دیگر ممالک میں گزشتہ دس سالوں اوسطاً 550افراد رروزانہ ہلاک کو شہید ہورہے ہیں جس میں ستانوئے فیصد عام شہری ہے ، اس سب کے زمہ دار یہ تین ممالک کے ہے خاص کر ایران و سعودی عرب ، چونکہ امریکا اسلامی ریاست نہیں اور نہ ہی اس کو مسلمانوں سے کچھ سروکار ہیں، ایران بھی خود کواسلامی ریاست قرار دے رہا ہے سعودی عرب بھی ایک مسلم ملک ہے مگر دونوں ہی مشرقی وسطیٰ کی مسلمانوں کے قتل عام کے زمہ دار ہیں۔ امریکا و ایران اور سعودی عرب کی انا پرستی نے مشرقی وسطیٰ کو تباہی کی جانب دھکیل دیا ہے جب تک یہ تینوں ممالک خاص کر ایران و سعودی عرب اپنی آنا سے باہر نہیں آئینگے تب تک یوں ہی بہتا رہے گا مسلمانوں کاخون ۔ قاسم سلیمانی کے قتل کے بعد امریکا ایران کو’’ نورا کشتی‘‘ میں اب تک سعودی عرب خاموش ہے مگر ایران نے امریکا کو دھمکی لگائی ہے کہ ہم امریکا کے اتحادیوں پر حملہ زن ہونگے ،اسرائیل ،متحدہ عرب عمارات ،سعودی عرب اور دیگر ممالک ، یہیں تو چاہتا ہے امریکاکہ سعودی عرب و ایران جنگ چھڑ جائے اور وہ سعودی عرب کے تحفظ کے نام پر حرمین شریفین میں گھس بیٹھے۔ ۔۔ اﷲ پاک ہی ہم مسلمانوں حال پر رحم فرمائے (آمین) 	Politics Articles	امریکا و ایران اور سعودی عرب کی انا پرستی !
انصاف پر مبنی احتساب کسی بھی جمہوری ملک اور ملکی اداروں کی طاقت کا باعث بنتا ہے۔ ایسا احتساب عوام کے انصاف مہیا کرنے والے اداروں پر اعتماد میں بھی اضافے کا باعث بنتا ہے۔ انصاف پر مبنی احتسابی نظام نہ صرف اہل اور اچھی شہرت کے حامل افراد کو سیاست کے میدان میں سامنے لاتا ہے بلکہ لوگوں میں پبلک سروس کے شعبے میں آنے کی حوصلہ افزائی بھی کرتا ہے۔ماہرین اور مبصرین کا کہنا ہے کہ پاکستان میں نظام ہائی جیک ہو چکا ہے، سویلین بالادستی کی منزل ابھی بہت دور ہے اور یہ تب تک ممکن نہیں ہوگا جب تک عوام اپنے آئینی حقوق کے لیے اٹھ کھڑے نہیں ہوتے۔ ان کے خیال میں جب تک جمہوریت کی دعویدار سیاسی جماعتیں مصالحت ترک کر کے آگے نہیں بڑھیں، ریاست کا بنیادی کردار اور سول ملٹری عدم توازن ٹھیک نہیں ہو گا۔ لیکن یہ سب باتیں باتیں ہی رہیں، حالات بدتر سے بد تر ہو گئے۔ مُلک میں تاجروں کی ہڑتال ، مولانا فضل الرحمن کا آزادی مارچ ، ہسپتال بند ڈاکٹرز سراپا احتجاج ۔ لیکن حکمرانوں کی نہ تو تقریر بدلی اور نہ ہی سیاست کا طریقہ، تحریک انصاف نے حکومت میں آتے ہی احتساب کا نعرہ لگایا اور اس بات میں کوئی شک نہیں احتساب جمہوریت کا لازمی جزو ہے ، عوام میں عمران خان کا احتساب کا نعرہ بہت مقبول ہوا اور عوام نے بھرپور ساتھ بھی دیا لیکن خان صا حب احتساب میں اتنا آگے نکل گئے کہ اُسی عوام کو احتساب انتقام لگنے لگ گیا اور اُس انتقام کے نتیجے میں ریاست پاکستان کے ہاتھ میں کچھ نہیں آیا۔ تاریخ گواہ ہے کہ ہمارے یہاں بدقسمتی سے آزادی کے فورا بعد احتساب کو مضموم مقاصد کے لیے استعمال کیا گیا۔ انصاف مہیا کرنے والے ادارے انتظامیہ کے اشاروں پر ناچتے ہوئے قابل اور دیانتدار سیاستدانوں کو نااہل قرار دیتے رہے۔ حد تو یہ ہے کہ حسین شہید سہروردی جیسے اہل اور صاف و شفاف شہرت رکھنے والے سیاستدان کو بھی ایبڈو قانون کے تحت نااہل قرار دیا گیا۔ اندیشہ ہے کہ اگر قائد اعظم زیادہ عرصہ حیات رہتے تو انصاف کے اداروں اور انتظامیہ کا یہ گٹھ جوڑ خدانخواستہ شاید انہیں بھی نااہل قرار دیتا۔ بہرحال ان کی بہن ان گندے انڈوں کے وار سے محفوظ نہ رہ سکیں۔ محترمہ فاطمہ جناح کو غدار کہنے میں ان لوگوں کو کوئی عار محسوس نہیں ہوئی۔ یہ قانون اور اخلاق سے عاری احتسابی نظام، سیاستدانوں پر عوام کا اعتماد ختم کرنے کے لیے وجود میں لایا گیا۔ اس کی مدد سے سیاستدانوں کی ایک نئی پود کا آغاز کیا گیا جو کہ انتظامیہ کی پیداوار تھی اور خوشی سے انہیں کے اشاروں پر ناچتی رہی۔دوسری جانب حکومتی اور اپوزیشن اراکین کی جانب سے یہ بھی بیانات سامنے آرہے کہ موجودہ احتساب کا م نظام (نیب)مکمل طور پر ناکام ہو چکا ہے اور نہ ہی وہ غیرجانبدار رہے ہیں۔ ان کی موجودگی سے احتساب کا عمل مزید بدنام ہوگا اور جو لوگ واقعی کرپشن میں ملوث رہے ہیں اور سزا بھی پا چکے ہیں انہیں بھی یہ کہنے کا موقع ملے گا کہ وہ بھی سیاسی انتقام کا شکار ہوئے ہیں۔ اس میں کوئی شک نہیں کہ غریب طبقات میں بھی کرپٹ لوگ ہوتے ہیں لیکن ان کی کرپشن اربوں کھربوں میں ہوتی ہے نہ ارتکاز زر کا ذریعہ بنتی ہے۔ سرکاری دفاتر میں کام کرنے والے اور محکمہ پولیس کے لوگوں کو عام آدمی کے چھوٹے موٹے کام کرنے یا کرانے کا موقع ملتا ہے جس کا وہ سو پچاس ہزار دو ہزار معاوضہ یا رشوت لیتے ہیں لیکن یہ رشوت نہ کروڑوں میں ہوتی ہے نہ اربوں میں بس اتنی ہوتی ہے کہ گھر کا کام چلانے میں مددگار ثابت ہوتی ہے پاکستان کے چھ کروڑ مزدور اور دیہی آبادی کا 60 فیصد حصہ کسانوں کو سارا دن روٹی کے لیے محنت کرنا پڑتا ہے انھیں کرپشن کا نہ وقت ملتا ہے نہ موقع۔بتایا جاتاہے کہ محکمہ کوآپریٹو ہاوسنگ سوسائٹی سرکاری ملازمین کے سائبان کا محافظ ہے ،آل پاکستان کلرکس ایسوسی ایشن (ایپکا) میں شامل تقریباً 22لاکھ افراد ہیں۔افسوس اس بات کا ہے کہ احتساب کے عمل میں یہ افراد خاموش ہیں ۔ کیونکہ بے شمار ملازمین ایسے ہیں جن کے ساتھ ان کے اپنے ہی دوست ملازمین ظلم کی انتہاکررہے ہیں ۔بے شمار ایماندار ملازمین اپنے حقوق کے لئے رل گئے ہیں ۔ لیکن کرپٹ ترین ملازمین آج بھی ان 22لاکھ افرادکی خاموشی سے قوم وملک اور محکمہ کی بدنام کا باعث بن رہے ہیں ۔جس طر ح محکمہ کوآپر ٹیوسوسائٹی پنجاب کا لاہور میں تعینات سنیئر کلرک لطیف خان حکومت وقت سمیت محکمہ کوآپر ئٹوہاؤسنگ سوسائٹی کے لئے ایک چیلنج ہے ۔ خبر یہ ہے کہ لطیف خان بھی محکمہ کوآپرٹیو سوسائٹی پنجاب لاہورکے احکام کے لئے ایک حریم شاہ جیسا کردار ہے۔اگر تحقیقات شروع ہوگئیں تو کئی افسر اس کی زد میں آجائیں گے ۔ نیب کمیٹی نے محکمہ کوآپریٹو ہاوسنگ سوسائٹی اسلام آباد آئی سی ٹی کی کارکردگی موثر بنانے اور ہاوسنگ سوسائٹیوں میں بدعنوانی کی روک تھام کیلئے متعدد تجاویز پیش کردیں۔تین مارچ 2017ء کے نوٹیفکیشن کے مطابق کوآپریٹو کمیٹیوں کے ایکٹ 1925 کی دفعہ 44ای اور 44ڈی کے تحت ان سفارشات پرعملدرآمد کرنے کی ہدایت کی گئی۔ ہر کوآپریٹوسوسائٹی یریونیشن کمیٹی سے رابطہ کیلئے فوکل پرسن تعینات کرے گی جوان سفارشات پرعملدرآمد میں کوتاہی پرذاتی طورپر ذمہ دار ہوں گا فوکل پرسن ہفتہ وار بنیادوں پرسرکل رجسٹرارمحکمہ کوآپریٹوسوسائٹیز اسلام آباد کو پیشرفت سے آگاہ کرے گا شکایت کی صورت میں سوسائٹی قانون کے مطابق ذمہ داروں کے خلاف کارروائی کرنے کی مجاز ہوگی۔  	Politics Articles	احتساب پر 22لاکھ خاندان خاموش کیوں ۔۔؟
 آج کل آل انڈیا ریڈیو نیوز پر رات08:30 تا09:00 بجے کے دوران ایک پروگرام پاکستان ڈائری کے نام سے پیش کیا جاتا ہے اور اُس میں بھرپور انداز میں پاکستان کے سیاسی ،معاشی،سماجی اور خصوصی طور پر دفاعی معاملات پر وار کیا جا تاہے۔حیران کُن یہ ہے کہ پاکستان کے تمام داخلی معاملات پر ایسے بے لاگ تبصرہ کیا جاتا ہے جیسے پاکستان انتہائی کمزور ہو تا جارہا ہے ۔ اہم بات یہ ہے کہ اُنکے تبصرے پاکستان کے اخبارات کی مختلف خبروں اور اداریوںپر مبنی ہوتے ہیں ۔جسکی وجہ سے دُنیا بھر میں جہاں آل انڈیا ریڈیو سُنا جاتا ہے وہاں پاکستان کی صورتحال منفی انداز میں سامنے آتی ہے۔جسکی وجہ سے بیرون ِملک ہمارے پاکستانی بہن بھائی بھی متاثر ہوتے ہیں۔ اس سلسلے میں کیا پاکستان الیکٹرونک و سوشل میڈیا کو ہر روز رات کو آل انڈیا ریڈیو کی پاکستان ڈائری سن کر فوراً جواب نہیں دینا چاہیئے اور اگلے روز پرنٹ میڈیا پر بھی جواب۔خاص طور اُن اخبارات کو جنکی وجہ وہ اپنے پروگرام پاکستان ڈائری کو چار چاند لگا کر پاکستان کو چاند گرہن لگانے کی کوشش کرتے ہیں۔جو یہ تحریر پڑھے یا ویڈیو دیکھے اُنکو بھی رات اُس وقت پر چند روز یہ پروگرام سن کر اُنکی ویب سائٹ یا فیس بُک پر اپنی صلاحیتوں کے مطابق جواب دینا چاہیئے۔ انشااللہ پاکستان قائم ودائم رہے گا اور انڈیا خود اخلیو خارجی سطح پر جلد اکیلا ہو تا نظر آئے گا۔ لہذا اس ویڈیو کو دیکھ کر مزید جانیئے کہ پاکستان انڈیا سے کتنا بہتر ہے اور ہو سکے تو شیئر بھی کریں تاکہ انڈیا میڈیا تک جواب پہنچے کہ پاکستان قوم اپنے کسی معاملے پر بھی سوئی نہیں ہوئی بلکہ ڈٹ کر اپنے مخالفوں کے سامنے کھڑی ہے۔ ویڈیو دیکھیں ! 	Politics Articles	آل انڈیا ریڈیو نیوز پر رات8:30 پاکستان ڈائری ۔پاکستان کے خلاف۔کیوں؟
 بے شک اﷲ رب العزت جسے چاہے عزت بخشتا ہے اور جسے چاہے ذلیل کرتاہے۔بے شک عزتیں اﷲ سبحان تعالیٰ عطافرماتاہے اورہماری ذمہ داری ہی نہیں بلکہ فرض ہے کہ جوعزت کے قابل ہیں ان کی عزت کریں۔مرشِدسرکارعظیم روحانی پیشواسیدعرفان احمدشاہ المعروف نانگامست فرماتے ہیں کہ’’افواج پاکستان کی پشت پرآل رسول اﷲ ﷺ کاہاتھ ہے۔افواج پاکستان پرقوم کااعتماداﷲ تعالیٰ کا خاص فضل ہے جسے دنیاکی کوئی طاقت ٹھیس نہیں پہنچاسکتی اورعزت ہمیشہ انہیں کے حصے میں آتی ہے جوقربانی دیتے ہیں ،خدمت کرتے ہیں جوآگے بڑھ کرملک وقوم کادفاع کرتے ہیں‘‘ووٹ عزت چاہتاہے توقربانی دیناہوگی۔نہیں نہیں ووٹ کوجان نہیں الیکشن میں بریانی کی پلیٹ یامرغ نان کی قربانی دیناہوگی۔اہلیت کے مقابلے میں رشتہ داری۔تعلق داری اورذاتی مفادات کی قربانی دیناہوگی۔قربانی دئیے بغیرعزت پانامشکل ہے۔ووٹرزکے ساتھ سیاستدانوں کوبھی قربانی دیناہوگی جی ہاں آپ بالکل ٹھیک سمجھے جان نہیں بیرون ملک سرمایہ پاکستان لانے اورحرام کمائی کی قربانی دیناہوگی۔ووٹ کوعزت دوکانعرہ لگاکرجن اداروں کونشانہ بنانے کی کوشش کی گئی دراصل وہ توووٹ کی عزت،جان،مال اوروطن کی حفاظت کی خاطراپنے ماں باپ،بہن،بھائیوں،بیوی بچوں سے دورملک کی سرحدوں پرجان ہتھیلی پراوردل میں جذبہ شہادت لئے رات دن ڈیوٹی کرتے ہیں۔سرحدوں کی حفاظت پرمعمورجوان رات بھرجاگتے ہیں اورووٹ اپنے گھرمیں چین کی نیندسوجاتے ہیں۔ووٹ کوعزت دیناووٹ کی طاقت سے ایوان اقتدارکے مزے لوٹنے والوں کی ذمہ داری ہے۔عوام ووٹ کی امانت ایسے پڑھے،لکھے،باشعوراوراہل لوگوں کے سپردکریں جوبکے نہ،جھکے نہ،ذاتی مفادات کوقومی مفادات پرترجیح نہ دیں اوران پڑھ،جاہل،نااہل،قبضہ مافیا،منشیات مافیا،ضمیرفروش اورجرائم پیشہ عناصرکوالیکشن میں حصہ لینے کی اجازت نہ ملے تو بلاشبہ ووٹ ہی سب سے طاقتوراورباعزت ہوجائے گا۔ووٹ کیلئے عزت کامطالبہ کرنے والے ووٹ کی عزت اورطاقت کے بل بوتے پرہی سزایافتہ مجرم ہونے کے باوجودضمانت پرجیل سے رہاہوتے اورعلاج کے بہانے بیرون ملک موج مستی کرتے ہیں۔ووٹ کی عزت تب کہاں ہوتی ہے جب ووٹ کے ٹھیکیدارملکی سرمایہ بیرون ملک لے جاتے ہیں؟جب ووٹ کی طاقت سے منتخب ہونے والے کسی حکمران کے بچے کہتے ہیں کہ وہ توپاکستانی ہی نہیں،اُن پرپاکستان کاقانون لاگوہی نہیں ہوتا،ووٹ کی عزت تب کہاں ہوتی ہے جب کوئی سیاستدان جعلی ادویات سازکمپنیاں بناتاہے؟جب کوئی سیاستدان کسی شہری کے گھر،کھیت یاکاروبارپرزبردستی ناحق قبضہ کرتاہے؟ووٹ کی عزت تب کہاں ہوتی ہے جب ارکان پارلیمنٹ کی اکثریت پیش ہونے والے بلزکوپڑھ نہیں پاتی پھر بھی کرپشن مقدمات میں ضمانت ملنااورپھرجرم ہونے کے باوجودثابت نہ ہوپانا،سزایافتہ مجرموں کوضمانت پررہائی اوربیرون ملک جانے کی اجازت ملنا ووٹ کی عزت نہیں تواورکیاہے؟سیاستدانوں کے محلات،بڑی بڑی گاڑیاں،نوکرچاکر،دنیابھرمیں نامی بے نامی کاروبارووٹ کوچکردے کرہی چلتے ہیں پھربھی یہ لوگ ملکی سلامتی اوردفاع کے ضامن اداروں پرتنقیدکرنے سے بازنہیں آتے۔قوم نے ہمیشہ یہ تسلیم کیاہے کہ پاکستان کی طرح افواج پاکستان بھی اﷲ تعالیٰ کے رازوں میں سے ایک رازہے اورافواج پاکستان قابل عزت ہی نہیں بلکہ قابل فخربھی ہیں،قوم نے ہمیشہ ایسی تمام سازشوں کاڈٹ کرمقابلہ کیاہے جوعوام اورافواج پاکستان کے درمیان پیارمحبت اوراحترام کم کرنے کیلئے کی جاتی ہیں۔قومی اسمبلی اورسینیٹ نے آرمی، فضائیہ اور نیوی ایکٹ ترمیمی بل کثرت رائے سے منظور کر لیاہے۔مسلم لیگ(ن)اور پیپلزپارٹی نے بل کی غیرمشروط حمایت کی جسے حکومت اپنی کامیابی اوراتفاق رائے قراردے رہی ہے جبکہ حقیقت مختلف ہے۔مسلم لیگ ن اورپیپلزپارٹی کا موجودہ حکومت کے ساتھ اتفاق رائے غیرفطری ہوگا،نمبرایک اپوزیشن کی دونوں بڑی جماعتوں نے افواج پاکستان سے متعلقہ بل کومتنازعہ نہ بناکرانتہائی سمجھ داری سے کام لیاہے اورنمبردوانہوں نے مستقبل کومدنظررکھتے ہوئے آرمی،فضائیہ اور نیوی ایکٹ ترمیمی بل کی غیرمشروط حمایت کی ہے۔حکومت وقت کامیابی اور اتفاق رائے کی دعویدارہے توالیکشن کمیشن کے چیئرمین اورارکان سمیت کئی دیگرمعاملات اتفاق رائے سے حل نہ ہونے کی صورت میں اتفاق رائے کابھانڈہ جلدبیچ چوراہے پھوٹ جائے گااورپھرحکومت کوایک اوریوٹرن کی ضرورت پیش آئے گی جوقوم کیلئے کوئی نئی بات نہیں ،یوٹرن لینے کااعتراف واعلانیہ اقراروزیراعظم عمران خان نے کیاجبکہ ماضی میں بھی لاکھوں یوٹرن لئے جاچکے اورآئندہ بھی لئے جاتے رہیں گے۔حالیہ اتفاق رائے بھی اپوزیشن کی دوبڑی جماعتوں کایوٹرن ہی محسوس ہورہاہے جوکل تک ووٹ کی عزت کی بات کیاکرتی تھیں۔جہاں تک ووٹ کی حقیقی عزت کامعاملہ ہے توپوری قوم اس کامطالبہ کررہی ہے پراس کاہرگزیہ مطلب نہیں کہ کوئی سیاستدان ووٹ کی عزت کانعرہ لگاکرملکی سلامتی کے ضامن اداروں کیخلاف زہراگلے۔قوم نے افواج پاکستان کوہمیشہ عزت وقدرکی نگاہ سے دیکھاہے لہٰذاقوم سب حکمران طبقات سے مطالبہ کرتی ہے کہ پہلے افواج پاکستان کی عزت کرناسیکھیں بعدمیں ووٹ کی عزت تلاش کریں اورووٹ کے بے آبروہونے کی اصل وجوحات کوسمجھ کرحل نکالیں تاکہ ووٹ بھی کبھی باعزت ہوجائے بصورت دیگرپاکستانی قوم اپنے افواج کے ساتھ تھے،ہیں اورہمیشہ شانہ بشانہ رہیں گے۔ یہ بات توثابت ہوچکی ہے کہ اﷲ رب العزت جسے چاہے عزت بخشتا ہے اور جسے چاہے ذلیل کرتاہے۔افواج پاکستان اﷲ سبحان تعالیٰ کے رازوں میں سے ایک رازہے اوراﷲ تعالیٰ نے ہی افواج پاکستان کوعزت عطافرمائی ہے۔ووٹ ذلیل ہوچکاہے تواپنے اعمال درست کرے اپنے مالک کی بارگاہ سے معافی طلب کرے۔دوسروں کے حقوق تلف کئے ہیں توواپس کرے،اختیارات کاغلط استعمال کیاہے توقوم سے معافی مانگے،جو جوجس جس اندازمیں لوٹ گھسوٹ کے ذریعے حرام کمایاہے غریب عوام کولوٹاکرپہلے خودووٹ کوعزت دیں پھردوسروں سے مطالبہ کریں 	Politics Articles	عزت دو
شہنشاہ نقوی نے پریس کانفرنس کرکے پاکستان کو دھمکی اور امریکہ کا ساتھ دینے کا الزام عائد کیا ہے جبکہ تاریخ گواہ ہے کہ عالم اسلام کے خلاف جو کردار فرانس نے ادا کیا وہ کبھی یہود نے بھی نہ کیا لیکن امام خمینی فرانس کی سرزمین پر بیٹھ کر ایران میں اسلامی انقلاب لے آتے ہیں اس بات سے بھی انکار نہیں کیا جاسکتا کہ ایران میں خمینی انقلاب کے بعد سے مشرق وسطیٰ متعدد بار شورش، عدم استحکام اور جنگوں کا سامنا کرچکا ہے جبکہ اسرائیل کو عربوں کی مزاحمت و جنگوں سے مکمل چھٹکارا مل گیا ہے، ایرانی انقلاب کے فوراً بعد ایک طرف تو ایران امریکہ تنازعہ پیدا ہوگیا اور Hostage Crisis کے نام دنیائے تاریخ میں ایک نئے باب کا اضافہ ہوا تو دوسری طرف ایران عراق جنگ کی صورت خطے میں بدامنی کی لہر نے جنم لے لیا، اس کے بعد گلف وار اور پھر عرب اسپرنگ کے نام پر پورا خطہ شورش، بدامنی و عدم استحکام کا شکار ہوگیا، ایرانی انقلاب کے بعد اس کے اثرات نہ صرف مشرق وسطیٰ تک محدود رہے بلکہ پاکستان بھی اس کی لپیٹ میں آکر فرقہ ورانہ فسادات کا شکار رہا، سعودی عرب میں اوائل اگست 1987 کے حج کے موقع پر ایرانی انقلابیوں نے جو خون خرابہ کیا وہ کسی سے ڈھکا چھپا نہیں، محمد میاں سومرو و توفیق احمد چنیوٹی جیسے بزنس مین سمیت دنیا بھر کے حاجی اس سانحے کے عینی شاہد ہیں، اس سے انکار نہیں کیا جاسکتا کہ ایرانی انقلاب کے بعد بظاہر امریکہ ایران تعلقات ناخوشگوار ہی رہے ہیں لیکن خفیہ طور پر متعدد بار امریکہ ایران تعاون بھی دیکھنے میں آیا ہے نومبر 1986 میں دنیا بھر میں اس انکشاف کی دھوم رہی اور واشنگٹن پوسٹ نے خبر شایع کی کہ اسرائیلی خفیہ ایجنسی کے تعاون سے ریگن انتظامیہ نے ایران کو اسلحہ فراہم کیا، اس کے علاوہ عراق و شام میں ایران امریکی تعاون سے مخالف گروہوں کے خلاف کاروائی کرتا رہا اور مختلف اسلامی ممالک میں خفیہ تنظیمیں متحرک و منظم کرتا رہا ہے اور ان تنظیموں نے بہت سے عرب ممالک کے امن کو مفلوج کرکے رکھدیا، بلاشبہ ایران ان مسلح تنظیموں کی پشت پناہی و سرپرستی کررہا ہے جن کے زریعے سے خطے میں اجارہ داری قائم کرکے عظیم فارسی سلطنت و تہذیب کو قائم کرنا چاہتا ہے جس کا سابق ایرانی صدور محمد خاتمی، محمد احمد نژاد و دیگر مذہبی عسکری و سیاسی رہنما اپنے خطابات و بیانات میں اظہار کرتے آرہے ہیں کہ ہماری قدیم ایرانی تہذیب ہے، ہماری عظیم فارس سلطنت تھی ہم قدیم تہذیب رکھتے ہیں، ہم اپنی قدیم تہذیب و سلطنت کو بحال کرینگے وغیرہ وغیرہ، لیکن امریکہ کے مشرق وسطیٰ میں مختلف مفادات جڑے ہیں اور امریکہ کسی اور کی چودھراہٹ کو ہرگز ہرگز برداشت نہیں کرسکتا، اہم بات یہ بھی ہے کہ امریکی پالیسی میں نیشنلزم، تہذیب، یا کسی مذہبی نظریہ پہ قائم ملک و ملت کے استحکام کی کوئی گنجائش نہیں، یہی وجہ ہے کہ اب آکر امریکہ نے واضح طور پر ایران کو پیغام دیدیا ہے کہ اب وہ مڈل ایسٹ میں اپنے پھیلائے ہوے پنجوں کو واپس کھینچ لے ورنہ دو میں سے ایک ہی قوت رہیگی یا امریکہ یا ایران، ایرانی بضد ہیں کہ وہ کسی طور بھی اپنی پالیسی سے دستبردار نہیں ہونگے اور جیسا کہ R.N Haass نے کہا کہ ''ایران امریکہ جنگ ہوئی تو یہ ایران عراق تک ہی نہیں بلکہ پورے خطے میں لڑی جائیگی'' بعینہ ایران کے روحانی پیشوا خامنہ ای نے کہا ہے کہ ''ہمارے رضا کار امریکہ میں بھی لڑینگے جو بڑی تعداد میں وہاں موجود ہیں'' مزید ایرانی انتظامیہ نے حملے کی صورت میں UAE و دیگر عرب ممالک کو نشانہ بنانے کی بھی دھمکی دی ہے، ایران کی جانب سے امریکی ملٹری بیسز پر حملے کے بعد جنگ کے بڑھنے میں کوئی کسر باقی تو نہیں رہی ہے البتہ پوری دنیا کوشش میں ہے کہ کسی طرح اس بلا کو ٹال دیا جائے تاکہ دنیا پر منڈلاتے عالمی جنگ کے سائے چھٹ جائیں لیکن بظاہر ایسا ہوتا ممکن نظر نہیں آرہا امریکی سیکریٹری دفاع مارک ایسپر نے CNN پر انٹرویو دیتے ہوے کہا ہے کہ قاسم سلیمانی کی صورت میں ہم ایران کو پیغام دے چکے ہیں کہ اب خطے میں ایرانی مداخلت اور اپنا انقلابی نظریہ ایکسپورٹ کرنے کے لیے کوئی گنجائش نہیں لہٰذا اب ایران سمجھ جائے کہ Game is Change ورنہ دونوں میں سے ایک رہیگا'' اس سے پہلے کبھی امریکہ کو اتنے جارحانہ انداز میں نہیں دیکھا گیا اور اب ایران کے حملوں کے بعد صورتحال ہاتھوں سے نکل چکی ہے جو شاید ایک ہولناک جنگ کی صورت میں ہی سامنے آئیگی، نتیجتاً عرب ممالک بالخصوص اور پاک افغان بالعموم اس سے شدید متاثر ہونگے، امریکی حملے کی صورت میں شیعہ گروہ اسلامی ممالک میں قائم امریکی تنصیبات کو نشانہ بنائینگے جس سے حالات بگڑتے ہی چلے جائینگے جبکہ ایرانی انتظامیہ تو پہلے ہی براہ راست عرب ممالک پر حملے کی دھمکی دے چکی ہے، اس نازک صورتحال میں پاکستان کا کردار کیا ہوگا؟ پاکستان ایران کے بعد سب سے زیادہ شیعہ آبادی کا ملک ہے اور یہ بھی یاد رہے کہ مشرق وسطیٰ طرز کی پراکسی پاکستان میں بھی موجود ہے جس کا علی شیر حیدری و دیگر بہت سے لوگ بارہا انکشاف کرچکے ہیں اور پاکستان سے غیرمعمولی تعداد میں شیعہ افراد کی عراق و شام میں بطور سپاہی لڑنے کے ثبوت بھی سامنے آچکے ہیں اور شہنشاہ نقوی کی دھمکی آمیز پریس کانفرنس سے بڑھ کر اس کا کوئی ثبوت نہیں، شہنشاہ نقوی کا اشارہ پاکستان میں ایرانی ٹرینڈ شیعہ عسکری ونگز کے زریعے پاکستان کے حالات خراب کرنے کی طرف ہے جس سے گلگت بلتستان، کشمیر یا جزوی حد تک کراچی متاثر ہوسکتے ہیں، اس کے علاوہ مشرقی بارڈر اور بھارت کے ناپاک عزائم بھی کسی سے ڈھکے چھپے نہیں، اس نازک صورتحال کا دنیا کو پہلے سے ہی علم تھا لیکن اگر نہیں تھا تو کچھ پاکستانی میڈیا پرسنز و کچھ سیاستدانوں کو نہیں تھا جو جنرل باجوہ کی ایکسٹینشن کو متنازعہ بنانے کی کوشش اور اسے جمہوریت پہ شب خون مارنے کے مترادف تک قرار دیتے رہے جبکہ عدلیہ نے اسے آئین کے منافی قرار دیتے ہوے آرمی قوانین میں ترمیم کرنے پہ مجبور کردیا پھر دنیا نے دیکھا کہ تمام سیاستدان حیران کن طور پر ایک پیج پر بھی آگئے بقول حسن نثار ''ایک پیج پر نہیں ایک سیخ میں پرودئیے گئے ہیں'' حالانکہ آرمی چیف کی ایکسٹینشن کوئی انوکھی بات نہیں، 1943 میں وقتی صورتحال کو دیکھتے ہوے امریکی صدر روزویلٹ نے امریکی چیف اسٹاف Marshal کی ایکسٹینشن بغیر کسی ترمیم کے کرچکے ہیں جس پر امریکی پریس یا اپوزیشن نے کوئی سوال تک نہ کیا، جنرل ڈوگلس کی صلاحیت و ریاست کے استحکام کے پیش نظر امریکی انتظامیہ نے انہیں بھی ایکسٹینشن دی، اس کے علاوہ بھارتی حکومت نے جنرل بپن راوت کو ریٹائرمنٹ کیساتھ ہی چیف آف ڈیفینس اسٹاف بناکر مزید ایکسٹینشن دے دی لیکن کسی نے حرف تک نہ کہا جبکہ پاکستان جو باجوہ ڈاکٹرائن کے تحت مختلف اندرونی و بیرونی بحرانوں سے باہر نکلتا آرہا ہے اور اس ماہر جنرل کی موجودہ نازک صورتحال کے پیش نظر اشد ضرورت تھی جسے بالآخر آرمی ایکٹ ترمیم کے زریعے پورا کردیا گیا جو انشائاﷲ پاکستان و پاکستانیوں کے لیے کارگر ثابت ہوگی، مشرق وسطیٰ کی صورتحال پر حکومت و عسکری قیادت پہلے ہی نیوٹرل رہنے کا اعلان کرچکی ہیں جوکہ سعودی عرب و UAE کو قابل قبول نہیں ہوگا اور امریکہ بھی اسے قبول نہیں کریگا، لہٰذا پاکستان کو نیوٹرل رہتے ہوے ایک بار پھر وہی کردار ادا کرنا ہوگا جو گلف وار کے دوران کیا تھا۔	Politics Articles	ایرانی انقلاب کے بعد مشرق وسطیٰ اور امت مسلمہ
گزشتہ دنوں امریکہ نے بغداد میں ایرانی جنرل قاسم سلیمانی کو قتل کر دیا ہے جس کے بعد سے امریکہ و ایران کے مابین کشیدگی انتہائی شدید صورتحال اختیار کر چکی ہے۔ایران نے عراق میں امریکی ائیربیس پر میزائل حملہ کیا ہے جس بارے میں ایرانی میڈیا اور عالمی میڈیا کی خبروں میں تضاد پایا جا رہا ہے ۔ مگر ہم جانتے ہیں کہ ان دونوں ممالک کے درمیان یہ کوئی نئی بات نہیں ۔ یہاں سوال یہ جنم لیتے ہیں کہ قاسم سلیمانی کا قتل عراق میں ہوا، قاسم سلیمانی جنرل ایران کا تھا اور اسے مارا امریکہ نے ہے لیکن اس کے بارے میں خطے کے امن کو داؤ پر لگانے کی کوشش کیوں کی جا رہی ہے؟عراق میں اس سانحے کے بعد سے خطے بھرکے بلکہ عالمی میڈیا اور عام لوگوں کے درمیان گرما گرم بحث چل رہی ہے کہ جنگ ہو گی، کس طرح ہوگی ، کہاں ہوگی ، کیوں ہوگی وغیرہ وغیرہ۔کیا جنگ اتنی آسان بات ہے؟ کیا جنگ یونہی ہو جاتی ہے؟ قاسم سلیمانی کے قتل کو اس طرح پیش کیا جا رہا ہے جیسے مسلم امہ کا عظیم ہیرو مارا گیا ہو لیکن حقائق اس کے بر عکس ہیں۔ کیونکہ شام و عراق میں یہی قاسم سلیمانی مسلمانوں کا قتل عام کرتا رہا ہے۔ یہ امریکہ ہی کی رچائی گئی پراکسی وار کا ایک حصہ تھا جو بظاہر تو امریکہ کے خلاف تھا لیکن عراق و شام میں مسلمانوں کی مکمل نسل کشی اور آبادی کے تناسب کو بگاڑنے کیلئے ڈرامہ رچایا گیاتھا۔ اسی کی بدولت ایران اپنی ایک خاموش سلطنت بیروت تک قائم کرنے میں کامیاب ہوا ہے۔پچھلے ایک عرصے سے امریکہ ایران کشیدگی چل رہی ہے، امریکہ ا پنے وعدے سے بھی مکر گیاتھا جو اس نے ایران سے کیا تھا کہ اسے جوہری ہتھیار بنانے کی اجازت دے گا۔ (ہم نے اس وقت بھی ایران کو خبردار کیا تھا کہ امریکہ کی نہ دوستی اچھی نہ دشمنی) جب ایران نے گوادر پورٹ کو ناکام کرنے کیلئے بھارت کے ساتھ امریکہ کے کہنے پر ہاتھ ملا لئے تھے۔ یہی جنرل تھا جس نے راحیل شریف کے دور میں پاکستان کو دھمکی دی تھی جب القدس کے ہیڈ کوارٹر پر حملہ ہوا تھا ۔ ایران نے کچھ گینگ بنا رکھے ہیں جن میں پاسداران انقلاب کے بعد القدس ایک بڑا نام ہے ان کے بعدلوائے زینبیون، لوائے عباس اور فاطمیون بھی شامل ہیں۔ایران کا اگر خطے میں تعلقات کا تناظر دیکھا جائے تو اپنے ارد گرد تمام مسلم ممالک میں اس نے فساد برپا کر رکھا ہے۔عراق سے لے کر اردن تک، یمن سے لے کر عرب تک اور کرغزستان کے ساتھ پاکستان کو بھی نہیں چھوڑا۔ حالانکہ ایران پاکستان کو ایک آزاد ریاست تسلیم کرنے والا پہلا ملک تھا لیکن اس نے کبھی بھی پاکستان کا ساتھ کسی محاذ پر نہیں دیا۔ اگر کلبھوشن کے ہی معاملے پر غور کیا جائے تو بھارتی ایجنٹ کے پاس ایرانی پاسپورٹ کا ہونا اور کلبھوشن یادیو کی گرفتاری کے بعد ایران کا بھارتی گود میں بیٹھ کر چاہ بہار پورٹ کیلئے فنڈز لینا ، اور حالیہ بھارتی ائیر فور س کی ہرزہ سرائی کے خلاف ایران کا بھارت کے خلاف کوئی بیان نہ دینا اس بات کا واضح ثبوت ہے کہ خمینی انقلاب کے بعد ایران ایک خاص مقصد کے تحت خارجی وداخلی پالیسیاں مرتب کررہا ہے۔حالانکہ ایران اس بارے میں یہ مؤقف رکھتا ہے کہ پاکستان نے ایران سے کئے معاہدے توڑے اسی واسطے وہ پاکستان کے دشمنوں کے ساتھ ہاتھ ملاتا ہے۔ عراق میں حالیہ انتخابات کے بعد منتخب ہونے والے صدر نے واضح پالیسی مرتب کی تھی کہ وہ ایرانی لابی یعنی لوائے عباس کو ایران سے نکالے گا۔ لیکن قاسم سلیمانی کی ہلاکت کے فوری بعد عراقی صدر نے بہت خوبصورت پالیسی بنائی ، اس نے اسمبلی میں بل پاس کیا ہے کہ وہ امریکہ کو عراق سے بے دخل کر رہے ہیں، اس سے جو ایران کا نشانہ عراق بننے جا رہا تھا اب اس بارے کم ازکم ایران سوچ سمجھ کر قدم اٹھائے گا۔سعودی عرب کے ساتھ ایران تنازعہ میں بھی دیکھا جائے تو امریکہ کا ہی فائدہ رہا ہے۔ یمن جنگ کی وجہ سے ہی سعودی عرب امریکہ کا سب سے بڑا اسلحہ خرید کرنے والا ملک بنا ہے اور امریکی انٹیلی جنس ایجنسی سی آئی اے نے آرامکو جیسی دیگر تنصیبات کی صورت کی آڑ لے کر عرب میں قدم جمائے ہیں ۔ جنرل قاسم سلیمانی کے قتل سے جو ایران، امریکہ جنگ کی تیاری کا شور مچایا جا رہا ہے یہ کسی طور نہیں ہو گی۔اگر ہم ایران اور امریکہ تعلقات کی تاریخ دیکھیں تو 1950سے لے کر آج تک ایک لمبی تفصیل پڑی ہے کہ ان کے مابین تعلقات کن کن وجوہات کی بنا پر کشیدہ رہے ہیں ۔مگر اس ایک حادثے سے سازشی ٹولہ ہی مفاد حاصل کر رہا ہے۔ شاید آپ کے علم میں ہو کہ ایران میں پچھلے کئی دنوں سے حکومت مخالف مظاہرے ہو رہے تھے اور وہ ایرانی حکومت کی پالیسیوں سے نالاں تھے۔ اس میں ایک ہزار کے قریب حکومتی مظالم کے باعث مظاہرین مارے بھی گئے ہیں لیکن ایران نے یہ خبریں میڈیا پر آنے نہیں دیں۔ دوسری طرف سعودی حکومت پر امریکہ نے ہمیشہ یہی دباؤ بنائے رکھا ہے کہ ایران اس پر حملہ کر دے گا، اور کسی نا کسی گھور سازش سے اسے اپنے ہاتھ کے نیچے رکھتا ہے۔ کبھی آرامکو پر حملہ کروا دیتا ہے، کبھی یمن میں امن قائم ہونے کے درمیان رکاوٹ بن جاتا ہے ۔ کیونکہ سعودی عرب سے جو تیل اور پیشہ امریکہ کو مل رہا ہے یہ اس کی معیشت کو بہت حد تک سہارا بھی دئیے ہوئے ہے اور اس کے اسلحہ بنانے والی فیکٹریوں کیلئے کسی تحفے سے کم نہیں۔ اگر روایتی جنگ ہوتی بھی ہے تو زمینی حالات میں ایران کبھی بھی جنگ جیت نہیں سکتا۔اگر ایران اور عرب مذاکرات ہو جائیں تو عربوں کو امریکہ کی ضرورت کم ہو جائے گی،جو کہ امریکہ و اسرائیل کیلئے کبھی سود مند نہیں ہو سکتی۔ گو نہ گو اس پر جائزہ لیا جائے تو قاسم سلیمانی کا قتل ایران و امریکہ کے ساتھ ساتھ سارے عالمی سازشی طبقہ کیلئے فائدہ مند ہے۔ ایران میں اٹھنے والے مرگ برایرانی صدر سے مرگ بر امریکہ میں بدل گئے ہیں، امریکہ سعودی عرب کو ڈرا کر مزید اسلحہ اور آرمی وہاں لے کر آئے گا اور اس طرح کہیں زیادہ لوٹنا شروع کر دے گا۔ جنگ کا نقارہ بجانے والا زائنسٹ میڈیا اور دانشور طبقہ صرف عوام کو بے و قوف بنا رہے ہیں اس میں کوئی صداقت نہیں کہ ایران امریکہ پر حملہ کرے گا اور جنگ ہو گی۔ پاکستانی لوگوں سے گزارش ہے کہ وہ اپنے ملک سے محبت کریں اور اس سازش کا حصہ بننے کی بجائے اس سازش کا منہ توڑ جواب دیں۔ 	Politics Articles	جنگ کا شور! امریکہ ،ایران مفادات!
فواد چوہدری بھی نجانے کیا ’’عجب ‘‘چیز ہے جو نجانے قدرت نے تحریک انصاف کوہی کیوں تفویض کی ہے ۔دوسروں کو اِس ’’نعمت ربی‘‘سے نجانے کن مصلحتوں کے باعث محروم رکھایاشایدکہ اپوزیشن کی کسی نیکی کے طفیل اِن کو عطا نہیں ہوئے اوریہ کہ تحریک انصاف کے نجانے کن خراب کرموں کا عمل دخل ہے کہ ان کے حصے میں آگئے ۔میرا تو یہی کہناہے کہ شاید خداجن سے ناراض ہوتا ہے یا جنہیں ذلیل کروانا ہو،انہیں فواد چوہدری دے دیتا ہے۔فواد چوہدری جتنے قابل ہیں اتنے نظر نہیں آتے ہیں۔جتنے معاملہ فہم بنتے ہیں اُتنے دکھائی نہیں دیتے ہیں۔اس لیے کہ فواد چوہدری کا ہرکام،طورطریقہ ا وراندازِگفتگوباعث شرمندگی وندامت اورسر جھکانے کا سبب بنتا ہے۔ اِن کا طرزعمل اور گفتگو کسی بھی طرح سے یہ ثابت نہیں کرتی کہ وہ پڑھے لکھے،باشعور،سنجیدہ یا جہاندیدہ شخص ہیں وہ الگ بات ہے کہ تعلیمی ڈگریاں رکھتے ہیں ۔قانون دان بھی ہیں اوربطور وفاقی وزیرسائنس و ٹیکنالوجی کا قلمدان بھی سنبھالے ہوئے ہیں۔ اکثر سمجھ دار اور حکومتی اعلیٰ منصب پر بیٹھے ہونے کے باوجودبات اورکام ایک بھی ڈھنگ کا نہیں کرپاتے ہیں۔ گفتگو میں پائیداری اور پختگی نام کو بھی نہیں ہے ۔کسی بھی خود سے رونما ہوجانے والے واقعے کو ثبوتوں اور دلائل سے غلط ثابت کرنے کی طرف نہیں جاتے بلکہ اپنی کمزوریوں کے سبب اُس پر دوسروں سے لڑنے جھگڑنے پر اُترآتے ہیں۔ اکثر خود کو پیش آجانے والے معاملات کو ہاتھا پائی تک لے جاتے ہیں۔غلطیوں پر غلطیاں کرتے جاتے ہیں مگر سدھرنے اور اپنی اصلاح کرنے کی طرف نہیں آتے ہیں۔ غلط کام اور فعل بھی سرانجام دیتے ہیں اور پھر اُس کے منظر عام پر آنے سے بھی گھبراتے ہیں۔افراد پر تنقید وتبصرہ بھی کرتے ہیں اور کہیں سے شور اُٹھے یہ بھی برداشت نہیں کرتے ہیں۔اپنی ہی فرماتے ہیں۔ دوسروں کی کم کم ہی سنتے ہیں اگر اِن کو کوئی اپنی بات سمجھائے یا غلطی کا احساس دلائے تو وزیر والا رعب جھاڑتے آؤ دیکھا نہ تاؤ اگلے پر پل پڑتے ہیں۔اِس سلسلے میں انتہائی نامعقول ثابت ہوئے ہیں۔اپنے قول وفعل میں موجود تضاد کی وجہ سے اکثر ہر تھاں تے ذلیل و رسوا ہوئے دوسروں کو تماشا بناتے خود ایک کھیڈبن جاتے ہیں جو کہ ساری کی ساری اِن کی کم عقلی پر مبنی ہوتی ہے۔دوسروں کی محفلوں میں جاکر اپنے ارمان کا تو خون کرتے ہی ہیں دوسروں کی خوشیوں اور ہنستے بستے ماحول کابھی رنگ پھیکا کردیتے ہیں۔ایسی لڑائی ڈالتے ہیں کہ اپنا اور میزبان محفل کا سارا بھرم اور سکون غارت کرکے رکھ دیتے ہیں ۔اِنہیں اپنے سے اختلاف کرنے والوں کو سرے محفل ہجوم میں تھپڑ مارنے کی ایسی گندی لت پڑچکی ہے کہ ظالم ساتھ چھوڑنے کو نہیں آتی ہے۔اپنی اِس عادت کے باعث غیروں کے ساتھ ساتھ حلقہ یاراں میں بے عزت سے ہوئے پڑے ہیں۔اکثر اِس گھمنڈ میں کہ میں وزیر ہوں ہر جگہ ہر محفل میں ہنگامہ آرائی کرتے دکھائی دیتے ہیں۔اپنی وزارت کے طاقت کے زعم میں مبتلا ہوئے ہر طبقہ فکر کے افراد سے مڈبھیڑ کرتے دکھائی دیتے ہیں۔ایسے لوگ عوام کے ذریعے سے وزارت کی کرسی پر پہنچتے ہیں۔جب بہت زیادہ ظلم وستم ڈھانے لگتے ہیں اور ہر طرف کہرام کی شکل اختیار کر لیتے ہیں تو جب اپنے ظلم وستم کے سبب دوسروں کی نظروں یا اقتدار و اختیار کے منصب سے گرتے ہیں تو پھر ایسے لوگوں کو سہارا دینے والا کوئی نظرنہیں آتا۔ایسے صاحب اقتدار لوگ اکثر خود سہاروں کی تلاش میں ایک پارٹی سے دوسری پارٹی کا سفر طے کرتے کھجل نظر آتے ہیں۔انتہائی کمزور مگر بے بس افراد کے لیے ننگی تلوار جیسے۔طاقتور لوگوں کے گھروں کے سامنے خود بچھے ہوئے ہوتے ہیں اور کمزور کو اپنے قریب بھی پھٹکنے نہیں دیتے۔اکثر اپنی کرتوتوں کے باعث ننگے اور حال و بے حال ہوتے ہیں مگر بڑی ہمت نکال کر’’ سب اچھا‘‘ کا ناٹک کر رہے ہوتے ہیں۔بگڑے ہوئے رئیس زادوں کی بگڑی ہوئی اُولاد،بہت مجبور ،لاچار بے بس ،قابل رحم حالت میں اکژایسے ہی کاموں میں ملوث پائی جاتی ہے ۔جس طرف اشارہ اینکرپرسن مبشر لقمان نے کیا ہے۔دوسرے کاکچھ نہ کرسکنے پر اُسے مرنے مارنے پر تل جاتے ہیں۔صریحا گہنگار مگر انتہائی ظالم رُوپ والے ہوتے ہیں ایسے سفاک لوگ جو اقتدار و اختیار پاکر اپنی اصلاح نہیں کرتے ۔توبہ کرکے اچھے کی طرف نہیں آتے مگر لڑبھڑ جاتے ہیں پوری ڈھٹائی کے ساتھ۔ایسے لوگ اکثر خسارے میں ہی جاتے ہیں۔اکثر اپنی اِنہی عادات بد کے باعث ہر اﷲ تعالیٰ کی عطاکردہ نعمت ربی سے یکسر محروم ہوجاتے ہیں مگر سمجھتے ذراسا بھی نہیں۔اگر ملک عزیز پاکستان میں ریاست مدینہ والا نظام ہوتا اور اسلام کے سنہری اصولوں کی پاسداری ہوتی تو آج ایسے وزیر اپنی اِن حرکتوں پر قصہ پارینہ بن چکے ہوتے اور دوسروں کی عزت و آبرو کو خوامخواہ اچھالنے والے صحافی سزاکے حق دار۔وہ تو اﷲ دونوں کا بھلاکرے کہ ملک میں ریاست مدینہ والا نظام نہیں اور نہ ویسے فیصلے ۔دونوں ہی کی ساری انگلیاں گھی میں ہیں مکمل اور ساری ڈوبی ہوئی۔یہ ملک پاکستان اصلاح کرنے سے زیادہ ہم نے اِنہی ’’دمن چھینوں‘‘کے لیے ہی رکھا ہوا ہے جنھوں نے اِسے ایک پرامن اسلامی فلاحی ریاست کے لیے بنایا تھا وہ اﷲ کو پیارے ہوگئے ہیں اِس لیے یہ ملک فواد چوہدری اورمبشر لقمان جیسوں کی ہی جاگیر بن کے رہ گیا ہے ۔جہاں آپ کا جو جی میں آئے کہتے ، بولتے اورکرتے ر ہو ۔کوئی روکنے ٹوکنے والا نہیں ہے۔ریاست ویسے ہی لولی لنگڑی اور سہاروں کی محتاج ہے۔افسوس ایسے لوگوں کے سہاروں اور بیساکھیوں پر کھڑی ہے جو ملک عزیز میں اِس طرح کے عزت ووقار کے منافی کھیل تماشے کے عادی اورشیدائی ہوتے ہیں۔خدا خیر کرے ملک کے ذہین وفطین دماغ کس طرف چل پڑے ہیں۔ کس بات یا معاملے پر آپس میں باہم گھتم گھتا ہے ۔آخر تو کوئی بات ضرور ہے جس کی پردہ داری مقصود ہے۔اصل معاملہ ہے کیا۔کون سچا کون جھوٹا ۔معاملے کی صحیح تہہ تک پہنچ کر دودھ کا دودھ پانی کا پانی کرنا ہوگا۔اگر آج اِس معاملے کو ایسے ہی چھوڑ دیا تو کل کلاں بہت بڑا بحران پیدا ہوسکتا ہے جو پھر ہمارا دیکھتے ہی دیکھتے سب کچھ بہا کر لے جائے گا اور ہماری رہی سہی تہذیب و ثقافت ، بھائی چارے ،رواداری اورعزت کے پلے کچھ بھی نہیں چھوڑے گا۔اِس معاملے کی سنگینی کو ریاستی سطح پر نظر انداز کرنا بہت بڑی حماقت اور بے وقوفی والی بات ہونگی۔جس کا رزلٹ مستقبل میں اچھا نہ نکلے گا۔اِس طرح کے معاملات کے کنٹرول اور حتمی حل کے لیے کسی نہ کسی نتیجے پر پہنچنا ضروری ہے اوریہی بہتری کا راستہ ہے ۔اِس کے علاوہ ہر راستہ انتشار و فساد کی جانب ہی بڑھتا ہوانظر آتا ہے۔  	Politics Articles	غیرت کا جنازہ ہے ذرا دُھوم سے نکلے۔۔۔؂
 مسلح افواج کے سربراؤں کے لیے سروس ایکسٹینشن بل قانون کے مطابق ایوان زیرین اور ایوان بالا سے متفقہ طور پر منظور کر لیا گیا۔ وزیر اعظم پاکستان کو تینوں فوجی سربراہوں کو سروس میں ایکسٹیشن دینے میں صوابدیدی اختیارات حاصل ہو گئے۔ ان اختیارات کو کسی بھی عدالت میں چلینج نہیں کیا جا سکے گا۔ جماعت اسلامی اور جمعیت علماء اسلام پختون ملی خواہ پارٹی نے واک آوٹ کیا۔ تجزیہ کرنا ہے کہ پیپلز پارٹی ،نون لیگ اور جماعت اسلامی کا فوج سے کیا رویہ رہا ہے۔اورجماعت اسلامی نے فوجی چیف کے سروس ایکسٹینشن کی ابلاغ اور پھر پارلیمنٹ میں مخالفت کیوں کی؟پہلے سے چلا آرہا ہے کہ وزیر اعظم پاکستان اپنی صواب دید پر صدر پاکستان کو سفارش کرتا ہے کہ حاضر سروس آرمی چیف کو مذید تین سال ایکسٹینشن کی سفارش کرتا ہوں جسے منظور کیا جائے۔ پھر صدر کی منظوری کے بعد آرمی چیف کو سروس میں تین سال کی ایکسٹینش مل جاتی ہے۔ اس دفعہ عمران خان وزیراعظم پاکستان کے حکومت میں اس میں تنازہ کھڑا ہو گیا۔پھر سپریم کورٹ نے فیصلہ دیا کہ قانون میں اس کے لیے گنجائش نہیں اس لیے اسے پارلیمنٹ سے چھ ماہ کے اندر قانون سازی سے منظور کیا جائے۔ ایک طرف تو اس فیصلہ کے خلاف عمران خان حکومت نے ریویو کے لیے سپریم کورٹ میں درخواست داہر کی اور دوسری طرف سپریم کورٹ کے حکم کی تعمیل کرتے ہوئے اپوزیشن کو ساتھ ملا کر اس کے لیے قانون پاس کرایا۔جانے والے چیف جسٹس نے بہتر سمجھا کہ جو استحقاق( صواب دید) پاکستان بننے کے بعد سے بغیر قانون کے وزیر اعظم استعمال کر رہے تھے کیوں نہ اس کو قانونی شکل دے دی جائے۔ مشہور ہے کہ پیپلز پارٹی اور نون لیگ تو فوج کے لگائے گملے کی پنیریاں ہیں ۔ دونوں کو فوج نے پالا۔ یہ بھی زد عام ہے کہ جب تک فوج نے چاہا انہیں استعمال کیا۔ جب نہ چاہا اقتدار سے علیحدہ کر دیا۔پیپلز پارٹی کے سربراہ کو ایک قتل کے مقدمے میں پھانسی کی سزا ہوئی۔ پیپلز پارٹی نے فوج کے خلاف الذوالفقار نامی ہشت گرد تنظیم بنائی۔ پاکستان مخالف ملکوں سے مل کر ملک دشمن کاروائیاں کی۔ مگر ساتھ ہی ساتھ فوج سے ساز باز کر کے حکومت میں بھی شامل ہوتی رہی ۔ جیسے بے نظیر صاحبہ ڈکٹیٹرپرویزمشرف سے دبئی میں خفیہ ملاقتیں کر کے اپنے خلاف مقدمے ختم کرائے اور خود ساختہ جلاوطنی ختم کی تھی۔ پاکستان واپس آئیں ۔پھر معاہدے کرانے والے امریکا نے معاہدے کی خلاف دردی پر بے نظیر صاحبہ کو پہلے کراچی اور پھر راولپنڈی میں وار کر کے شہید کرا دیا ۔ ذوالفقار بھٹو صاحب فوج سے مفاہمت کے تحت دنیا کے پہلے سول مارشل لاہیڈ منسٹریٹر بنے تھے۔ یعنی پیپلز پارٹی بظاہر تو فوج کی مخالفت کرتی رہتی ہے مگر اندرون خانہ جب بھی موقعہ ملا فوج سے ساز باز کر کے حکومت بناتی رہی ہے۔زداری پر الزام لگے کہ امریکا کو کہا کہ ہماری فوج سے جان چھراؤ ہم ایٹمی پروگرام کو کو جام کر دیں ۔ امریکا کے ملک دشمن ایبٹ آباد میں شیخ اسامہ کے خلاف آپریشن کا پیپلز پارٹی کے وزیر اعظم یوسف رضاجیلانی نے حمایت کی۔پیپلز پارٹی کے سفیر حسین حقانی نے فوج کے خلاف امریکا کو اُکسایا۔ میمو گیٹ بھی زرداری کے دور میں واقعہ پذیر ہوا۔ نواز لیگ جسے جنرل جیلانی سیاست میں لائے تھے۔ سپریم کورٹ سے تاحیات سیاست میں نا اہل قرار پانے والے اور کرپشن میں سزا یافتہ نوا ز شریف، علاج کے لیے عدالتی اجازت سے حال مقیم لندن ،مارشل ایڈ منسٹیرٹر، جنرل ضیاء الحق کو اپنا آئیڈیل قرار دیا کرتے تھے۔ جب اقتدار ہاتھ سے گیا تو فوج اور عدلیہ کے خلاف شہروں شہر ریلیاں اور جلسے کر کے دونوں قومی اداروں کے خلاف بھر پور مہم چلائی۔ ووٹ کو عزت سو۔ مجھے کیوں نکالا۔ میں نظریاتی ہوں ۔ملک کے سارے وزیراعظموں کے سیاست نہیں کرنے دی گئی۔ فوج کی وجہ سے مجیب پیدا ہوا اور ملک ٹوٹا۔نہ جانے کیا کیا باتیں کیں۔ پاکستان کے ازلی دشمن بھارت کے ساتھ پاکستانی عوام کی مخالفت کے باوجوددوستی کی ۔ بھارت کے جارہانہ انداز کے مقابلے میں معذرتخوانہ اندازاپنایا۔مودی اور اجیت دول کو بغیر ویزے اور قانونی کاروائی کے اپنے گھر جاتی امرا، لاہور بلایا ۔مری میں بغیر ویزے اور قانونی کاروائی کے پاکستان دشمن بھارت کے اسٹیل ٹائیکون کے ساتھ ملاقات کی۔کور ااشو کشمیر کو ایک طرف رکھ کر بھارت سے آلو پیا کی تجارت کی۔ جماعت اسلامی تو ایک نظریاتی، غیر مورثی، آزاد اور شورائی نظام کی پابند جماعت ہے۔ جماعت اسلامی نے کشمیر کی آزادی،مشرقی پاکستان کے بچانے،افغانستان میں روس کے خلاف اور دنیا میں کہیں بھی امت مسلمہ کے خلاف دشمن نے جارحیت کی تو جماعت اسلامی نے سفارتی، اخلاقی اور عملی تعاون کیا۔ یہ بات پاکستان اور دنیا میں روز روشن کی طرح عیاں ہے۔ بلکہ کبھی کبھی تو جماعت اسلامی کے مخالف طنزیا کہا کرتے ہیں کہ سارے جہاں کے غم جماعت اسلامی نے پالے ہوئے ہے۔ اچھا جب جماعت کے اس عمل سے دفاحی اداروں کا لگاکھاتا تو مخالف اس بات اعتراض کرتے ہیں کہ جماعت اسلامی تو فوج کی بی ٹیم ہے۔جیسے جہاد کشمیر اور مشرقی پاکستان میں پاکستان بچانے کے لیے جماعت نے فوج کا ساتھ دیا۔ ا ب بھی بنگلہ دیش میں جماعت اسلامی کے لیڈروں کو پھانسیوں پر چڑھایا جا رہا ہے۔ پریس ، الیکٹرانک میڈیا اور سوشل میڈیا میں زور شور سے دونوں بڑی پارٹیوں پر اس بل کی حمایت میں شدید رد عمل ظاہر ہوا ہے۔کہا گیا کہ اب ددنوں پارٹیوں نے پرانی تنخواہ پر کام کرنے کی رضامندی ظاہر کی ہے۔ جہاں تک جماعت اسلامی کا مو ٔ قف ہے تو کیوں نہ عدلیہ طرز کا طریقہ اپنایا گیا کہ ایک سربراہ کے ریٹائرمنٹ کے بعد آنے والا سینیئر اس کی جگہ لے لے۔ اس سے انصاف کے تقاضے پورے ہوتے ہیں اوراس طرح کسی کی حق تلفی نہیں ہوتی۔ جماعت اسلامی کے خود اپنے ادارے قانون کے مطابق آزادانہ کام کرتے ہیں۔ اس لیے جماعت اسلامی کی پالیسی اداروں کو مضبوط کرنا ہے۔وہ کسی اسٹبلشمنٹ کے دباؤمیں آئے بغیر اپنی مرضی سے اپنا مؤقف پیش کرتی ہے۔جماعت اسلامی ادارے کو مضبوط کرنا چاہتی ہے نہ کسی خاص فرد کو۔ اس لیے جماعت اسلامی نے اس بل کی مخالفت کی۔  	Politics Articles	جماعت اسلامی کا مؤقف اورفوجی سربراؤں کی سروس ایکسٹنیشن کے لیے قانون سازی
میر حسن گدھا گاڑی چلا کر گزربسر کیا کرتاتھا اور اہلخانہ نے مجھے بتایا کہ وہ کئی ماہ سے بے روزگار تھا،اسی وجہ سے گھر کے قریبی قبرستان میں خود پر پیٹرول چھڑک کر آگ لگائی، میر حسن کے معصوم بچوں نے اپنے غریب باپ سے مانگا ہی کیا تھا یہ ہی کہا تھا نا کہ بابا سردی بہت ہے ہمیں گرم کپڑے دلادو! وزیراعظم عمران خان صاحب خودسوزی کرنے والے میر حسن کی جیب سے وہ خطوط نکلیں ہیں جو وہ آپکو لکھتے رہے ہیں مگر وہ خطوط کبھی آپ کو نہیں بھیجے گئے بلکہ وہ خط میر حسن اپنی جیب میں ہی رکھ لیتاتھا اور خود سوزی کرنے کے بعد میر حسن کا آخری خط بھی اس کی جیب میں ہی موجودتھا۔اسی لیے ایک کھلا خط میں آپ کے نام لکھ رہاہوں ۔ میں جب میر حسن کے گھر پہنچا تو میر حسن کے بچے اپنے گھر کا ٹوٹا پھوٹاسامان ایک گدھا گاڑی میں لاد کرکسی اور جگہ ٹھکانہ ڈھونڈنے کے لیے نکل رہے تھے اور کچھ نہیں معلوم تھا کہ انہیں آخر جانا کہا ں ہے ۔۔۔ یہ سب مناظر کسی بھی درد دل رکھنے والے انسان کو جیتے جی مارنے یا اس کا سینہ غم سے پھاڑ ڈالنے کے لیے کافی تھے ، میں خود بھی اپنے جزبات پر قابو نہ رکھ سکا اور بے اختیار آنسوؤ ں کی ایک جھڑی آنکھوں سے نکل کر میرے گالوں پر آگری مجھے ایسا لگا کہ اوپر بیٹھا پروردگار مجھے غصے سے دیکھ رہا ہے اور میں اس رحمت اللعالمین سے نظریں چرا رہاتھا ۔گو کہ سندھ بھر میں پھیلی غربت سے ہونے والے واقعات کو میں مسلسل کئی عشروں سے دیکھ رہا تھاسندھ بھر میں لاکھوں لٹے پٹے کٹے پھٹے ہزاروں غریب خاندانوں میں بیٹھے لوگ خودکشیاں کرتے رہیں اگر نہ سہی تو بھوک پیاس اور غذائی قلت کے باعث اپنے سینکڑوں بچوں کو موت کے حوالے کرتے رہیں ہیں ۔میں خودسندھ کے جابر حکمرانوں کے ظلم ،بربریت اور مصائب کی چادر میں لپٹے ہزاروں لاکھوں لوگوں کو سسکتے اور بھوک سے بلکتے ہوئے دیکھ چکاہوں ان میں سے کئی معصوم بچوں کے جنازے اپنے ہاتھوں میں اٹھاچکا ہوں جن کی میت کا بوجھ جنازے میں لپٹی چادر سے بھی کم تھا جس کی وجہ بھوک کا وہ عفریت ہے جس نے ان کے جسموں کو کاغذ کی مانند کررکھا تھا۔ ہائے خان تجھے کیا بتاؤں اور کیا نہ بتاؤں۔۔ بچوں کے علاج کے لیے ہسپتالوں میں تڑپ ٹرپ کر بین کرتی وہ مائیں مجھے سندھ کے کرتادھرتاؤں کے ظلم کی داستانیں سناتی رہی ہیں ، مگر میر حسن کے واقعے نے مجھے ایک بار پھر سے جھنجھوڑ کر رکھ دیاہے ،خان صاحب آپ تو بہت اچھی طرح سے جانتے ہیں کہ زمین وآسمانوں کے سارے رشتے انسانوں کے لیے ہیں اور آج یہ انسان بھوک پیاس اور بچوں کے لیے گرم کپڑوں کے ناہونے کے باعث اپنے جسموں کو آگ لگارہاہے خان صاحب آپ توجانتے ہیں کہ کسی غریب کا دل اتنا ہی باعث احترام ہے جتنا کہ کسی وزیر یا صاحب اقتدار کا رتبہ ،میں آپ سے درخواست کرتاہوں کہ سندھ کا ہاری سندھ کا ایک مزدور اب سندھ پر گزشتہ تین ادوار سے قابض حکمرانوں کا بوجھ اور عذاب اب مزید برداشت نہیں کرسکتا،اس سے پہلے کہ سندھ میں موجود غربت زدہ لوگوں کی زندگیوں میں کبھی نہ ختم ہونے والا یہ مسئلہ ایک طویل المیہ بن جائے آپ بحیثیت وزیراعظم پاکستان اس جانب مخلصانہ توجہ دیجے یہ اقتدار یہ منصب اس رب کی طرف سے آپ کے لیے ایک امتحان ہے جس کا جواب مجھ سمیت آپکو بھی دینا ہے اور مجھ سمیت پوری قوم یہ بھی جانتی ہے کہ آپ غریب عوام کے لیے دکھی رہتے ہیں اور اس المیے کے طویل المعیاد خاتمے کے لیے کام کرنا چاہتے ہیں آپ کی جانب سے غریب عوام کے لیے پناہ گام پروگرام بنانا یقینی طورپر ایک بڑا اقدام ہے ،ہمیں یقین ہے کہ صحت کارڈ بھی ہرایک غریب کو ملے گا،جبکہ احساس پروگرام بھی اسی سلسلے کی ایک کڑی ہے جس پر آپ کی وفاقی حکومت کی جانب سے190ارب روپے خرچ کیئے جاچکے ہیں جس میں پچاس ہزار نوجوانوں کو اعلیٰ تعلیم کے حصول کے لیے اسکالر شپ دی جارہی ہے،ہم یہ بھی جانتے ہیں کہ آپ نے کامیاب جوا ن پروگرام کے لیے 100ارب روپے سے زائدمختص کیئے ہیں جو اس سے قبل شاید کسی اور حکومت میں نہ ہوسکا اور اسی طرح بے شمار ایسے عوامی منصوبے ہیں جس کا تزکرہ کرنے کی بجائے میں صرف یہ ہی کہنا مناسب سمجھونگا کہ جسقدر جلد ہوسکے ان تمام فلاحی اور عوامی منصوبوں کے ثمرات عوام تک پہنچنا چاہیے اور خاص طورپر ملک میں موجود مہنگائی کا خاتمہ آپ کی حکومت کی پہلی ترجیحی ہونی چاہیے کیونکہ جو لوگ صاحب حیثیت ہیں ان کے لیے نہ سہی مگر ایک عام آد می شاید اس مہنگائی کا زیادہ دیر سامنا نہیں کرسکے گاخان صاحب ،یقینی طوپر پنجاب سمیت دیگر صوبوں میں بہتری کے امکانات دکھائی دینا شروع ہوگئے ہیں مگر زرا اس اٹھارویں ترمیم کی افادیت کا شور مچانے والا صوبہ سندھ کے حکمرانوں کے ظلم وستم پر بھی توجہ فرمالیجے جن کی پالیسیوں سے امیر امیر اورغریب مزید غریب ہوتاجارہاہے ،آپ جس 70سالہ نظام کی درستگی کے لیے کام کررہے ہیں اس کی باقیات کا ایک بڑا حصہ صوبہ سندھ پر قابض ہے جو تھر پار کر سمیت سندھ کے دیگرحصوں میں غربت اور افلاس پھیلانے کا حقیقی ذمہ دار ہے جو ان لوگوں کو خوشحال اور پڑھا لکھا ماحول اس لیے نہیں دینا چاہتا کہ کہیں علم اور شعور آ نے کی وجہ سے یہ غریب لوگ ان کے سامنے ہی نہ کھڑے ہوجائیں اور یہ وہ فرعونیت والی سوچ ہے جس کا خاتمہ صرف اور صرف آپ ہی کرسکتے ہیں ۔کیونکہ سندھ میں غربت کے بعد اب یہاں کے شاہی کتے بھی اب غریب انسانوں کوبھنبھوٹنے کا ذمہ اپنے سر لے چکے ہیں ، خان صاحب آپ تو جانتے ہیں کہ سندھ میں موجود غریبوں کے لیے ہسپتال تک میسر نہیں اور بھوک اور کمزوری کے باعث بغیر کسی علاج کے ہزاروں بچے لقمہ اجل بن چکے ہیں،ہزاروں مال مویشی تک اس زمین پر پڑے پڑے ہڈیوں کا بنجر بن چکے ہیں ،یہاں کے درجنوں علاقے آفت زدہ علاقوں میں بدل چکے ہیں ،ہزاروں کسان اب اپنی زمینوں پر اناج کی بجائے بھوک اگارہے ہیں ،سندھ میں بھٹو کو زندہ رکھنے کے لیے غریبوں کا کھانا یہاں پر قابض جماعت ڈکار رہی ہے ۔ آپکویاد ہے خان صاحب ایک بار خود آپ نے 13مارچ2014کو کہا تھا کہ سندھ حکومت ناچ گانے میں مصروف ہے اور تھرپارکر میں قحط زدہ لوگ اور بچے بھوک سے مررہے ہیں،اب آپ کیا بتاؤں اور کیا نہ بتاؤ ں آپ تو پہلے ہی سب کچھ جانتے ہیں مگر خان صاحب ایک ایسی ببتا بھی ہے جسے میں جانتاہوں وہ میں اب بتانے جارہاہوں میں خود سوزی کرنے والے میر حسن کے بچوں اور سندھ کے غریبوں کی آنکھوں میں ایک ایسا انجام اور انتقام دیکھ رہا ہوں جو کسی اور کے لیے نہیں بلکہ سندھ پر کئی عشروں سے قابض حکمرانوں کے لیے ہے یہ سندھ کے غریب لوگ کسی بھی وقت ہلہ بول سکتے ہیں ان کی برادشت کی قوت اور سکت اب جواب دیتی جارہی ہے بس انہیں کسی ایسے رہنما اور لیڈر کی ضرورت ہے جو ان کی رہنمائی کرسکے ور ان کو ان جابر حکمرانوں سے نجات دلاسکے آئیں خان صاحب اس سے قبل کے کوئی اور میر حسن گرم کپڑوں اور کھلونوں کی فرمائش پر خودسوزی کربیٹھے ۔ خان صاحب ان چند سالوں میں سندھ بھر میں ایک ہزار سے زائد غریب لوگوں نے اپنے ہی ہاتھوں اپنی زندگی کا گلہ گھونٹا ہے سندھ میں غربت اور بے روزگاری کی وجہ سے خودکشیوں میں اضافہ اب معمول سا بن چکاہے پتہ نہیں کتنے ہی میر حسن اس دنیا سے چلے گئے ہیں اس سے پہلے کوئی اور غریب آدمی یہ سوچ کر خودکشی کرلے کہ میر حسن کے مرنے کے بعد سندھ حکومت نے توکچھ نہیں دیا مگر گورنر سندھ اور وفاقی حکومت نے مالی تعاون بھی کیا اور ایک گھر بھی خرید کردیدیا ہے اور اگر ایسا میں بھی کرلوں تو میرے بچوں کا بھی بھلا ہوسکتاہے خان صاحب اس سے پہلے کے یہ سلسلہ چل نکلے آپ آگے بڑھیں اور ان سفاک حکمرانوں سے سندھ کے غریب لوگوں کو نجات دلادیں تاکہ آئندہ کوئی اور میر حسن بچوں کی فرمائش سے تنگ کر خودکشی نہ کرلے کیونکہ مالی تعاون کتنا ہی بڑا کیوں نہ ہو معصوم بچوں کے باپ کا متبادل نہیں ہوسکتا ۔ختم شدہ	Politics Articles	وزیراعظم کے نام کھلا خط ۔۔۔کیا بتاؤں اورکیا نہ بتاؤں ۔
حادثاتی طور پر وجود میں آنے والی ایم کیو ایم MQM اپنے پینتیس سالہ دور میں کئی نشیب و فراز سے گزری، بہت سی جماعتوں سے اتحاد بھی کیا اور تقریباً ہر بار ہی حکومت کا حصہ رہی، موجودہ وقت میں شہری سندھ کی نمائندہ جماعت کو تاریخ کے مشکل ترین حالات کا سامنا ہے، اپنے عروج سے زوال تک MQM بہت سے تلخ و شیریں تجربات و مشاہدات سے گزری لیکن طرز سیاست اور روش میں تبدیلی نہ آئی، یہ جماعت جتنی بار بھی حکومتوں کا حصہ بنی ہمیشہ ناراضگی اور اتحاد اس کا خاصا رہا یعنی کہ چھوڑنا چھوڑنی کا کھیل انکی طرز سیاست کا اہم ہتھیار رہا ہے عام طور پر مہاجر حلقوں میں اسے بلیک میلنگ کی سیاست کے نام سے پکارا جاتا ہے جس کا متوسط طبقے کی نمائندہ جماعت کو ہر سطح پر نقصان ہی نقصان ہوا، اس قسم کے طرز سے فرد یا مخصوص لوگوں کو تو فائدہ ہوجاتا ہے لیکن جماعتی سطح پر اس کے اثرات کبھی مثبت نہ آئے، روایت کے مطابق متحدہ نے ایک بار پھر کابینہ سے علیحدگی کا اعلان کردیا ہے جو آگے چل کر اتحاد سے علیحدگی کی صورت بھی اختیار کرسکتا ہے لیکن حکومت کے لیے یہ اچانک تغیر شاید زیادہ پریشان کن نہ ہو کیونکہ متحدہ کی روس منائیوں سے کون ہے جو واقف نہیں لیکن اس چھوڑنا چھوڑنی اور آن جان کے کھیل میں نقصان شہر قائد اور اس کے باسیوں کا ہے جن کی مشکلات میں کمی کی بجائے مزید اضافہ ہوجانا ہے اگر موجودہ صورتحال پر غور کیا جائے تو شہر قائد ایک بار پھر ستر کی دہائی میں پہنچ گیا جب مذہبی جماعتیں مہاجر کارڈ کو استعمال کرتی تھیں اور اب PTI سے PPP تک اس کارڈ کو ہتھیانے کے لیے زور آزمائی کررہی ہیں، جس طرح ستر کی دہائی میں بھٹو اور مہاجر دانشوروں کے مابین طے پانے والا فارمولا 60 فیصد دیہی اور 40 فیصد شہری کوٹہ سیاست کی نذر ہوگیا اسی طرح خستہ حال کراچی کی ڈویلپمنٹ کے منصوبے ایک بار پھر سیاست کی نذر ہوگئے، تحریک انصاف کے لارے لپے اور ٹال مٹول نے متحدہ کے لیے شکوک و شبہات کو جنم دیا کہ شاید PTI متحدہ کو کراچی کے منظرنامے سے ہٹاکر اس کی جگہ لینی چاہتی ہے ویسے اگر حقیقت کی نگاہ سے دیکھا جائے تو کچھ کچھ ایسا بھی ہے جبکہ پیپلزپارٹی کی سندھ حکومت اس بداعتمادی کی وجہ سے (جو 1989 میں پیدا ہوئی) آج تک شہری سندھ کو اس کے حقوق سے جبراً محروم کیے آرہی ہے، 1989 میں بینظیر کے خلاف تحریک عدم اعتماد میں MQM نے اتحادی ہوتے ہوے مخالف ووٹ دیا اور ساتھ ہی مختلف نعروں کے ساتھ شہری سندھ میں فسادات پھوٹ پڑے تو دیہی سندھ میں وڈیروں کے ہاتھوں بیسیوں لاکھ مہاجروں کو شدید نقصان برداشت کرنا پڑا اور یہ سلسلہ بینظیر حکومت کے خاتمے پہ جا کر تھما، اس کے بعد سے پیپلزپارٹی نے شہری سندھ سے ہمیشہ غیرجمہوری و غیرآئینی سلوک برتا حتیٰ کہ یونیورسٹی جیسے عظیم مطالبے تک کی راہ میں رکاوٹ بنی رہی جس کا درحقیقت نقصان PPP ہی کو پہنچا نہ صرف شہری سندھ میں PPP کو نفرت کی نگاہ سے دیکھا جانے لگا بلکہ ملک کے سب سے بڑے شہر کی خستہ حالی کا اثر پنجاب و KPK میں PPP کی ساکھ پہ ہوا، اگر پیپلزپارٹی جمہوری تقاضوں کو پورا کرتی تو یقیناً آج صورتحال اس کے برعکس ہوتی جیسا کہ PPP کے لیے شہری علاقوں میں سوچ پائی جاتی ہے، ماضی میں یہی PPP تھی جب جنرل ضیا کے دور میں 1979 میں بلدیاتی الیکشن ہوے تو کراچی سے عوام نے PPP پر بھرپور اعتماد کیا لیکن دو کونسلروں کے اغوا نے PPP کو میئر شپ سے محروم کردیا اور ڈپٹی میئر پر ہی اکتفا کرنا پڑا، اب کراچی میں خلا کو دیکھتے ہوے اور ہر خاص و عام کی تنقید کے بعد سندھ حکومت کراچی سمیت سندھ کے شہری علاقوں پہ توجہ دیتی ہوئی نظر آرہی ہے لیکن ابھی مزید کرنے کی ضرورت ہے بلاول بھٹو جو پنجاب پہ خصوصی توجہ دئیے ہوے ہیں وہ اگر اس کا دس فیصد بھی کراچی پر دے دیں اور ایک دو ماہ کراچی میں ڈیرے ڈال لیں تو PPP نہ صرف دیہی سندھ بلکہ شہری علاقوں کی بھی نمائندہ جماعت بن جائے گی کیونکہ PTI کی عدم توجہی اور غیرسنجیدہ روئیے کی وجہ سے اردو اسپیکنگ PTI کو محض نعروں والی جماعت سمجھنے لگے ہیں، MQM جو اپنے قائد سے محروم ہوکر یتیم جماعت بن چکی تھی اب تقسیم در تقسیم در تقسیم کا شکار ہوکر بالکل مفلوج ہوکر رہ گئی ہے، وڈیرہ شاہی کے خلاف علم بغاوت بلند کرنے والی جماعت کے کرتا دھرتا 30 سے 35 سالوں میں وڈیرانہ نظام کا تو کچھ نہ بگاڑ سکے لیکن خود شہری وڈیرے بن کر بیٹھ گئے اب اپنی چودھراہٹ کو جاتے دیکھ کر اندرون خانہ ایک نیا مہاجر اتحاد قائم کرکے ایک نئی سیاسی جماعت کو کھڑا کرنے کے لیے ہاتھ پیر مار رہے ہیں لیکن افسوس کہ جو سفر 35 سال پہلے مہاجر حقوق کے نام سے شروع کیا آج 35 سال بعد اردو اسپیکنگ کو وہیں لا کر کھڑا کردیا، 80 کی دہائی میں بھی مہاجر حقوق کا نعرہ تھا آج 2020 میں بھی مہاجر حقوق کا نعرہ ہے اگر کچھ حاصل ہوا تو وہ دو چار درجن افراد کی ہوائی چپل سے شہری وڈیرے کے طور پر ترقی حاصل ہوئی، اگر یہ اتحاد نیا جنم لیکر منظر پر آ بھی جائے تو نقشہ کیا ہوگا وہی شہری دیہی تفریق، وہی لسانیت وہی نفرتیں جس کے اب مزید متحمل نہیں ہوسکتے، اردو اسپیکنگ جو ملک کا سب سے پڑھا لکھا طبقہ تھا اور اپنے حقوق کے لیے اٹھ کھڑا ہونا ان کے شعور کی گواہی ہے لیکن ستم بالا ستم نعرہ تھا حقوق کا، نعرہ تھا جاگیردارانہ وڈیرانہ نظام کے خاتمے کا، نعرہ تھا مساوات کا، متوسط طبقے کا لیکن ان کا رخ لسانیت کی طرف موڑ دیا گیا، جدوجہد تو ظالم وڈیروں اور ظالم جاگیرداروں کی اقرباپروری کے خلاف کرنی تھی لیکن نامعلوم راز ہے کہ لڑوایا گیا عام سندھی عام پنجابی و عام پٹھان سے، کبھی ایک بار بھی عملی طور پر اسٹیٹس کو کے خلاف کوئی قدم نہ اٹھایا گیا، اور اب ایک بار پھر مہاجر اتحاد کی کوشش نتیجہ کیا نکلنا ہے وہی لسانیت بیشک مہاجر نہ سہی کوئی اور سیاسی مقاصد حاصل کرنے کے لیے لسانی تعصب کو ابھار سکتا ہے لہٰذا اب لسانی سیاست اور ایک مخصوص سوچ سے باہر نکل کر قومی سیاست میں قدم رکھا جائے اور موجودہ خستہ حال نظام کے خلاف عملی جدوجہد کی جائے تو یقیناً جلد ہی یہ نیا اتحاد پورے ملک کی سیاست پہ چھا جانے کے ساتھ ساتھ ایک انقلاب ثابت ہوگا، مسائل سب کے یکساں ہیں مشکلات سب کی ایک سی ہی ہیں خواہ دیہی ہوں یا شہری سب ہی اس نظام کے ستائے ہوے ہیں ہر خاص و عام اس نظام سے بیزار ہے عوام بیچین ہے کہ کوئی چنگاری نظر آئے تو وہ آگ بن کر اس ظالم نظام کو راکھ کردے لیکن افسوس کوئی بھی ایسا نہیں جو عوام کے لیے نکلے، کراچی وہ شہر ہے جہاں سے ماضی میں بہت سی تحریکوں نے جنم لیا، کیا ہی اچھا ہو جو ایک بار پھر انقلابی تحریک منبع ثابت ہو۔ 	Politics Articles	شہر قائد سیاست کی نذر
بھارت کی تاریخ میںیہ پہلا موقع ہوگا کہ حکومت اپنے ہی بنائے ہوئے قوانین کے تعلق سے لوگوں میں بیداری لانے کیلئے گھر گھر جارہی ہےاور لوگوں کے سامنے منتیں کررہی ہے کہ شہریت ترمیم قانون (سی اے اے) این آر سی کی وجہ سے ملک کے شہریوں کو کوئی نقصان نہیں ہے۔ اس لئے ہماری تائید کریں، سوال یہ ہے کہ جب ملک کے شہریوں کو اس قانون سے کوئی نقصان نہیںہےاور اس قانون نافذ بھی کیا جاچکا ہے تو حکومت کو گھر گھر جاکر بیداری لانے اورموبائل فون پر مس کال ۔ مس کال کا کھیل کھیلنے کی ضرورت کیاہے ؟۔ بھارت کی تاریخ کا موازنہ کیا جائے تو یہ بات عیاں ہے کہ جب بھی بھارت میں ایمرجنسی کا دور نافذ کیا گیا تھا اس دوران کسی بھی حکومت نے اپنی تائید کروانے کیلئے کبھی بھی لوگوں کے گھروں تک قدم نہیں رکھا۔ نہ ہی لوگوں سے اپیل کی کہ وہ حکومت کی تائید کرے۔ خاتون آہن (آئیرن لیڈی ) اندراگاندھی نے جب ملک میں ایمرجنسی نافذ کیا تھا اس وقت بھی آج کی طرح حکومت نے اپنی تائید میں بات کرنے کیلئے لوگوں کو مجبور نہیں کیا تھا۔ البتہ ظلم وستم کا پارہ آج کے دور سے کم تھا۔بھارت میں نافذ کئے جانے والے سی اے اے ، این آر سی کے تعلق سے وزیر داخلہ امیت شاہ اور وزیر اعظم نریندرمودی جہاں اپنی پیٹ خود تھپ تھپارہے ہیںوہیں بھارت کی 90 فیصد آبادی حکومت کی مذمت کررہی ہے۔ محض کچھ لوگ جن کا تعلق بی جے پی سے ہے یا پھر وہ بی جے پی کی ذہینی غلامی کا شکار ہوچکے ہیں وہی لوگ اس قانون کی تائید میں لگے ہوئے ہیں۔ 90 فیصد آبادی جن میں بھارت کے معروف سائنس دان ، قابل وکلاء، بیورو کریٹس اور اعلیٰ تعلیم یافتہ اس قانون کی مخالفت میں کھڑی ہے تو کیا یہ لوگ بے وقوف ہیں جو مودی اورامیت شاہ کی مخالفت میں اتر آئے ہیں۔ دراصل این آر سی اور سی اے اے مودی حکومت کیلئے گلے کی ہڈی ثابت ہوچکی ہے۔ جسے وہ ناتو نگل پارہے ہیں اورنہ ہی اُگل پارہے ہیں۔ لوگوں میں بار بار یہ سوال اٹھ رہا ہے کہ اتنی مخالفتوں کے باوجودبھارت کی حکومت کیونکر ملک سے یہ قانون ہٹانے یا اس قانون میں ترمیم لانے کے بجائے اپنی زد پر اڑی ہوئی ہے اور وہ ٹس سے مس نہیں ہورہی ہے۔ دراصل حکومت پوری طرح سے کمزور ہوچکی ہے جس کی وجہ سے وہ اپنے آپ کو صحیح ثابت کرنے کیلئے بہادروں کی طرح میدان میں مقابلہ کرنے کے بجائے مس کال والے کھیل کو جاری کیا ہےاور انہیں معلوم ہوچکا ہے کہ لوگ ایسی حرکتوں میں زیادہ جذباتی ہوجاتے ہیں ۔ خاص طور پر مودی بھگت اپنی ساخت کو بچانے کیلئے مس کال۔ مس کال کے کھیل کو دن رات کھیلنے کیلئے تیاری کرچکے ہیں۔ دوسری جانب اس مس کال۔ مس کال کے مقابلے میں این آر سی اورسی اے اے کی مخالفت میں مس کال دینے کیلئے ایک نمبر جاری کیا ہے ۔ اوریہ نمبر مختلف تنظیموں کے ذریعے سے چلائے جارہے ہیں۔ یہ تو ایسی بات ہوئی کہ جنگ کے میدان میں دشمن ہم پر گولا بارود پھینکیں اور گمراہ کرنے کیلئے کھانے کے پیاکٹس بھی دےاور ہم پیاکٹس پر جھپٹ پڑے اوروہ اپنے حملے مزید تیز کردے۔ جس وقت سلطان صلاح الدین ایوبی ؒ بیت المقدس فتح کرنے کیلئے روانہ ہوئے تھے اس دوران ان کی فوج کے عزائم اورایمان اتنا پختہ تھا کہ وہ کسی بھی لالچ میں نہیں آتے تھے۔ فوج کا معمولی فوجی بھی اپنے عزم پر ڈٹا ہواتھا۔ جب عیسائیوںو یہودیوں کو اس بات کا احساس ہوا کہ فوج کسی کی لالچ میں آنے والی نہیں ہے تو انہوں نے اپنے مسیحی پیشواسے رجوع کیا۔ مسیحی پیشوا نے کافی سوچنے کے بعد یہ مشورہ دیا کہ جس راہ سے سلطان صلاح الدین ایوبیؒ کی فوج کا گذرہو وہاں پر برہنہ لڑکیوں کی تصویریں بنائی جائیں اوراس کے نیچے لکھا جائے گا اس سے خوبصورت لڑکیاں ہماری فوج کے ماتحت ہیں ضرورت مند فوجی رابطہ کریں۔ جب سلطان ایوبیؒ کی فوج اس راہ سے جارہی تھی تو کچھ نوجوان فوجی ان تصویروں کو دیکھتے ہوئے اپنے عزم میں کمزور ہوتے دکھائی دئے۔ اور وہ مذکورہ پتہ پر جاپہنچے ، جب محاذ آرائی ہورہی تھی اس وقت سلطان صلاح الدین ایوبی ؒ کی فوج کو نقصان ہونے لگا۔ سلطان پریشان ہوئے اوروہ اپنے جانشینوں وعلماء سے اس بابت تبادلہ خیال کرنے لگے۔ ایک عالم دین نے انہیں بتایا کہ فوج میں شامل کچھ فوجی بدکار ہوچکے ہیںاس لئے ہمیں شکست کا سامنا کرنا پڑرہا ہے۔ سلطان نے فوری طور پر تحقیقات کا حکم دیا اوربدکار فوجیوں کی نشاندہی ہونے کے بعدانہیں سلاخوں میں پھینک دیا۔ اسکے بعدجو جنگ ہوئی اس میں سلطان کو کامیابی حاصل ہوئی۔ بالکل اسی طرح سے این آرسی۔ سی اے اے۔ این پی آرکے خلاف آج بھارت کی عوام متحد ہوکر جسطر ح سے لڑرہی ہے۔ ان حوصلوں کو توڑنے کیلئے حکومت مس کال جیسی سازشوں کو لارہی ہےاور آنے والے دنوں میں یقیناً وہ شہریوں کو لالچ میں مبتلاء کریگی یا پھر ایسے مسائل میں مبتلاء کریگی کہ لوگ مجبور ہونے لگیں گے ، مثال کے طور پر گیس کی سپلائی روکنے، سبسڈی کی کٹوتی، پنشن لینے والوں کی پنشن روکنے، سرکاری ملازمین کی ترقی روکنے، طلباء کو ملنے والی سہولیات سے محروم کرنے ، غریبوں کو دئے جانے والے اناج کی فراہمی کو روکنے یا دستاویزات دینے پر کم شرح سود میں قرضے دینے کی اسکیم یا سازشیں بھی جاری کریںگی۔ ان تمام سازشوں اوراسکیموں سے اپنے آپ کو دوررکھنا ہی آج کے دور کے حق پرستوں کی نشانی ہے۔ مسلمانوں کو لالچ دینے کی عادت نئی نہیں ہے۔ خود نبی کریم حضرت محمدمصطفیٰ ﷺکو بھی اہل مکہ، کفار عرب ، یصرب کا شاہ بھی تحفے، خزانے دولت کی لالچ دے کر اسلام سے باز رہنے کی گذارش کی تھی۔ اسکے بعد یہ دور صحابہ پر بھی رہا تابعین پر بھی رہا، اولیاء پر بھی رہا ، لیکن ہردور میں حق پرستوں نے ایسی لالچوں کو ٹھکرایا اوروہی دنیا وآخرت میں کامیاب رہے۔ آج ہماری اورآپ کی ذمہ داری بھی یہی ہے کہ مس کال۔ مس کال کا کھیل کھیلنے کے بجائے میدان عمل میں کود جائیں اورمودی کو ہمیشہ کیلئے مس کردیں،مودی اور سنگھ پریوار کی سوچ کو ملک سے ہمیشہ کیلئے مس کروائیں۔  	Politics Articles	مس کال۔ مس کال مودی
سمندر کی گہرائی کو معلوم کرنے کے لئے پانی میں غوطہ لگانا پڑتا ہے باہر بیٹھ کر کبھی بھی منا سب تجربہ نہیں کیا جا سکتا ۔راقم حالیہ بلدیاتی الیکشن میں آزادامیدوار کی صورت میں حصہ لے کر جنرل کونسلر کی سیٹ پر براجمان رہ چکا ہے۔یاد رہے سپریم کورٹ آف پاکستان کے حکم پر میاں برادران بلدیاتی الیکشن کروانے پر رضا مند ہوئے تھے ۔اور برائے نام کے الیکشن کروانے کے بعد ایک سال تک جیتے ہوئے نمائندوں کو ان کے اختیارات سے محروم رکھا گیا تھا اور باقی ایک سال بعد میاں برادران حکومت سے محروم ہو چکے تھے ،اور پاکستان میں تحریک پاکستان کا سکہ رائج ہو گیا تھا ۔بچارے منتخب بلدیاتی نما ئندے دل ہی دل میں بہت خوش ہو رہے تھے کہ اب ان کے اختیارات مل جائے گے اور وہ عوام کی خدمت کا جو جوش لے کر میدان میں اترے تھے ان سے دل کو تحسین پہنچا سکے گے مگر انکا کیا معلوم تھا کہ انکی تو زندگی کی سرے سے ہی یہ مشکل حل کر دی جائے گی ۔موجودہ حکو متی عناصر نے سابقہ بلدیاتی اسمبلیاں تحلیل کر دی اور شاہ کا فرمان جاری کیا گیا کہ ہم ایسا نظام لائے گے کہ نیچلے طبقے کو اس سے مستفید کیا جائے گا ۔ہزاروں منتخب نمائندووں کا کیا قصور تھا جو انکا وجود ہی ختم کر دیا گیا عوام میں ایسا تاثر دیا گیا کہ اب ان میں سے کوئی بھی دوبارہ اس عوام کے بھلے کے لئے میدان میں آنے کا نام نہ لے گا ۔بار ہا بار عدالت کا دروازہ کھٹکھانے سے بھی کچھ حاصل نہ ہوا تمام عناصراپنے اپنے اختیارات کے نشے میں دھت ہو ئے ہیں۔حکومت کا ملک میں نیا بلدیاتی نظام متعارف کروانے کا فیصلہ مذکورہ درخواست لاہور کے سابق لارڈ میئر کرنل مبشر جاوید، 9 نائب ناظمین مسلم لیگ (ن) کے رہنما احسن اقبال کے بیٹے اور ضلع نارووال کے سابق چیئرمین احمد اقبال کی جانب سے دائر کی گئی تھی۔درخواست گزاروں کی جانب سے سینئر وکیل خالد رانجھا، احسن بھوں، اعظم نذیر تارڑ، مبین الدین قاضی، اسامہ خاور گھمن اور دیگر وکلا پیش ہوئے۔درخواست گزاروں نے اس بات پر زور دیا کہ پی ایل جی اے-2019 افراتفری میں پیش کر کے اسمبلی سے منظور کروایا گیا اور اس پر بحث بھی نہیں کی گئی تھی۔ نئے قانون کے جاری ہونے سے سابقہ بلدیاتی ادارے اپنی 5 سالہ ائینی مدت پوری کرنے سے قبل ہی تحلیل ہوگئے تھے۔درخواست گزاروں نے موقف اختیار کیا کہ 2013 میں منتخب ہونے والے بلدیاتی اداروں کی تحلیل نہ صرف ووٹ اور ووٹرز بلکہ پورے صوبے کے 60 ہزار منتخب نمائندوں کی توہین ہے۔انہوں نے عدالت سے استدعا کی کہ 2013 کے قانون کے تحت منتخب ہونے والے تمام عہدیداران کو ان کی ائینی مدت پوری کرنے اور اس وقت تک پی ایل جی اے کے نفاذ کو معطل کردیا جائے۔جس پر بینچ نے ائندہ سماعت میں صوبائی سیکریٹری قانون اور سیکریٹری بلدیات کو ذاتی طور پر پیش ہونے اور درخواست گزاروں کے وکلا کو بھی جواب دینے کی ہدایت دی۔اس کے علاوہ عدالت نے حکومت کی جانب سے بیوروکریٹس کو بغیر کسی جمہوی کارروائی یا نگرانی کے بلدیاتی فنڈز تقسیم کرنے کا اختیار دینے کے حکم نامے کے خلاف دائر حالیہ درخواست پر صوبائی حکومت کو بھی نوٹس جاری کردیے۔پنجاب اسمبلی نے نئے بلدیاتی نظام کا مسودہ قانون منظور کرلیا۔ بل کے مطابق صوبہ بھر میں ویلیج کونسل اور شہروں میں محلہ کونسلوں کا انتخاب غیر جماعتی بنیادوں پر جب کہ تحصیل اور میونسپل کی سطح پر انتخاب جماعتی بنیادوں پر ہو گا۔نیا بلدیاتی نظام دو مسودات قانون کے ذریعے نافذ ہو گا۔ پنجاب اسمبلی میں پیش کیے گئے بل کے متن کے مطابق سیاسی جماعتیں بلدیاتی انتخابات کے لیے اپنے پینل دیں گی۔ بل کے تحت تحصیل اور ویلیج کونسل کا نظام قائم ہو گا۔بل کے متن کے مطابق لوکل گورنمنٹ پانچ حصوں پر مشتمل ہو گی۔ جس میں تحصیل کونسل، ویلیج کونسل، نیبر ہڈ کونسل، میونسپل کارپوریشن اور میٹرو پولیٹن شامل ہوں گی۔پنجاب کے 9 اضلاع کو میٹرو پولیٹن کا درجہ دیا جائے گا۔ میٹرو پولیٹن اسمبلی کی تعداد زیادہ سے زیادہ تعداد 55 اور ویلیج کونسل کے ارکان کی تعداد کم سے کم 8 ہو گی۔نئے بلدیاتی انتخابات میں نوجوان، ٹیکنوکریٹ کی نشستیں اور تعلیم کی شرط ختم کر دی گئی ہے، جب کہ اسمبلی کی مدت بھی پانچ سال سے کم کر کے چار سال کر دی گئی ہے۔ اقلیتی علاقے میں اقلیتی نمائندہ ہی الیکشن لڑ سکے گا۔بل کے متن کے مطابق بلدیاتی انتخابات میں حصہ لینے والے امیدوار کی عمر کم سے کم 25 سال مقرر کی گئی ہے۔نئے نظام میں گوجرانوالہ،فیصل آباد، ملتان، راولپنڈی، ڈی جی خان، بہاول پور، ساہیوال اور لاہور کے دو ڈسٹرکٹس میں میٹرو پولیٹن کارپوریشنیں قائم کی جائیں گی۔پنجاب لوکل گورنمنٹ بل 2019 کی منظوری کے دوران اپوزیشن جماعت پاکستان مسلم لیگ ن کے ارکان نے بل پر اعتراضات اٹھاتے ہوئے کہا کہ اپوزیشن کی تجاویز کو بل میں شامل نہیں کیا گیا۔ لٰہذا وہ اِس بل کو مسترد کرتی ہے۔بل پیش کرتے وقت اپوزیشن کے ارکان نے بل کی کاپیاں پھاڑ دیں اور اجلاس کا بائیکاٹ کیا گیا۔ ایوان میں کارروائی کو ایک طرف رکھ کر اِس بل کو پاس کرایا گیا ہے۔ عوام کے منتخب نمائندوں کے حق پر ڈاکہ ڈالا گیا ہے۔ صوبے کے 36 اضلاع میں نچلی سطح پر 60 ہزار نمائندے ہیں، جو عوام کی حقیقی خدمت کر رہے تھے۔ پاکستان کی 71 سالہ تاریخ میں لوکل باڈیز کے جماعتی بنیادوں پر انتخابات ہوئے۔ موجودہ حکومت نے لوکل باڈیز کے فنڈز نو ماہ منجمند کیے رکھے اور اَب منتخب نمائندوں کا قتل کر کے ایڈمنسٹریٹرز سے فنڈز کی بندر بانٹ کردی گئی ۔ 	Politics Articles	شکاری جال پھیلانے کو تیار ہے
 سربراہِ حکومت نے تسلی دی ہے کہ ’’گھبرائیں نہیں‘‘ ۔ اور یہ بھی کہا ہے کہ ’’ میں حکومت کرنے نہیں، کرپشن ختم کرنے آیا ہوں‘‘۔ حکمرانوں نے کرپشن نہ جانے کس چڑیا کا نام رکھ چھوڑا ہے، ورنہ کرپشن کے بازار میں مندے کا رجحان کبھی پیدا ہی نہیں ہوا، یہ بازار ویسے ہی گرم ہے، جیسے ہمیشہ سے تھا۔ دفاتر سے کام نکلوانا ہو، یا کسی نے کوئی بل پاس کروانا ہو، کسی ’کاغذی معاونت‘ کے بغیر ممکن نہیں (کاغذ بھی ایسا جس پر قائد اعظم کی تصویر ہو)۔یہ معزز ممبرانِ اسمبلی کو جو فنڈز ترقیاتی کاموں کی آڑ میں ملتے ہیں، ان میں سے کوئی بھولا یا سادہ رکن ہی ہوگا جو اپنا کمیشن وصول نہیں کرتا، ترقیاتی کاموں میں جس طرح دفتری عملہ اپنا حصہ نہایت دیانتداری، ایمانداری اور غیر متنازع طریقہ سے وصول کرتا ہے، اسی طرح ممبرانِ اسمبلی کی فیصدی بھی طے ہوتی ہے، یہ وہ کرپشن ہے، جو ثابت کئے جانے کے مراحل سے نہیں گزرتی، سرکاری دفاتر یا رکن اسمبلی سے جو بچ رہتا ہے، ٹھیکیدار اُس میں سے اپنا حصہ وصول کرتا اور کچھ اصل کام پر لگاتا ہے۔ اگرچہ سابق حکمرانوں یا چند بیوروکریٹس کو کرپٹ قرار دے کر نیب، عدالتوں یا جیلوں وغیرہ کے چکر لگوائے جارہے ہیں، مگروہاں سے دعویٰ یہی ہے کہ’’۔۔ کچھ بھی ثابت نہیں ہوا، انتقامی کارروائی ہو رہی ہے۔۔۔‘‘۔ رشوت اور پرسنٹیج کی کرپشن کے ثبوت کہاں سے دستیاب ہوں گے؟ یہ کام سابق کر گئے یا موجودہ دور میں ہو رہے ہوں، کام جاری رہیں گے، ثبوت مٹتے رہیں گے۔ کیا کوئی ایسا کام ہے، جس کو سرانجام دیئے بغیر ہی تنخواہ اور الاؤنسز وغیرہ وصول کر لئے جائیں؟ اگر ایسا ہوتا ہے تو کیا یہ عمل کرپشن کے زمرے میں نہیں آتا؟ کیا کسی سکول ٹیچر کو اس بات کی چھٹی دی جاسکتی ہے کہ وہ جب چاہے آجائے، اور جب دل کرے چلا جائے؟ اگر آئے بھی تو طلبہ کو پڑھائے بِنا ہی سکول میں کچھ وقت گزارے اور چلتا بنے؟ یقینا ایسا نہیں ہوگا، اُس کی بروقت حاضری ، سکول میں ہمہ وقت موجودگی، حتیٰ کہ بچوں کے بہت اچھے نتیجہ کی ذمہ داری بھی اُنہی پر ڈالی جاتی ہے، اگر وہ کسی بھی میدان میں پیچھے رہ جائے تو نہ صرف پوچھ گچھ ہوتی ہے، بلکہ تبادلہ، انکوائری اور دیگر مسائل کا سامنا کرنا پڑتا ہے۔ یہ رویہ ایک استاد کے ساتھ روا رکھا جاتا ہے، مگر جو فرد کروڑوں روپے خرچ کرکے، لاکھوں لوگوں کے ووٹ لے کر نمائندگی کا حق ادا کرنے اور قانون سازی کی ذمہ داری نبھانے کے لئے ایوانوں تک پہنچتا ہے، اُسے پوچھنے والا کوئی نہیں۔ وہ اپنے فرائض میں غیر سنجیدہ رویہ کا مرتکب ہوتا ہے، اجلاس کی حالت یہ ہوتی ہے کہ کورم ٹوٹا رہتا ہے، اگر کچھ لوگ آبھی جائیں تو اپنی سرگرمیوں میں مصروف رہتے ہیں، کبھی حکومتی اور اپوزیشن کا ٹکراؤ ہو تو یہ لوگ ایسا منظر نامہ پیش کرتے ہیں، کہ آنکھیں شرم سے جھک جائیں، عام اجلاسوں میں بھی مخالفت برائے مخالفت کے فامولے پر عمل جاری رہتا ہے، کسی فریق نے دوسرے کی اچھی بات بھی قبول نہیں کرنی ہوتی، یہ الگ بات ہے کہ اچھی بات قسمت ہی سے سامنے آتی ہے۔ ہمارے معزز منتخب نمائندے غیر حاضری کے بھی پیسے لیتے ہیں، اسمبلی نہ جاکر بھی ٹی اے ڈی اے وصول کرتے ہیں، وہاں لڑائی بھڑائی کے بھی انہیں پیسے ملتے ہیں۔ کوئی نیب، کوئی عدالت، کوئی دانشور وغیرہ بھی اپنے معزز نمائندوں کو اس فعل کے سرزد ہونے پر کرپٹ قرار نہیں دیتا، کیونکہ اِن لوگوں پر انگلی اٹھے گی تو اِ ن کا استحقاق مجروح ہو جائے گا۔ کیا یہ کرپشن کی ایک شکل نہیں کہ ہمارے یہ کروڑ پتی عوامی نمائندے اسمبلی کے ایک دن کے اجلاس میں کچھ بھی نہ کر کے کروڑوں ڈکار تے ہیں، ان کی قائمہ کمیٹیاں، سب کمیٹیاں، حتیٰ کہ کوئی کمیٹی بھی بن گئی، اخراجات کی نہر سے ایک موگا اُدھر کھول دیا گیا، پھر اجلاس پہ اجلاس ، الاؤنس پہ الاؤنس، مراعات پہ مراعات۔ آئین میں درج یہ کمیٹیاں بھی اِن مستحق نمائندوں کے روز گار کا ذریعہ بنتی ہیں۔ کیا ناجائز منافع خوری اور کرپشن نہیں کہ حکومت صارف سے ایک لیٹر ڈیزل پر 46روپے کے قریب ٹیکس لے اور ایک لیٹر پٹرول پر 35روپے ٹیکس وصول کرے ؟یوں حکومت ایک برس میں صرف پٹرولیم کی مد میں عوام سے 206ارب، 28کروڑ روپے ٹیکس نچوڑ چکی ہے۔ بجلی کی کہانی بھی مختلف نہیں۔ روز مرہ کی دیگر اشیاء ان کے علاوہ ہیں۔ اپنے نمائندوں کو ووٹ کے ذریعے ایوانوں تک پہنچانے والے عوام بھی عجیب نفسیات رکھتے ہیں، وہ اپنے قائدین کے دیوانے ہیں، قائد چاہے بڑا ہو یا چھوٹا، اسے آزادی حاصل ہے۔ عوام اپنے نمائندوں سے سوال نہیں کرتے کہ جناب ہماری نمائندگی کا حق کب ادا ہوگا؟ اسمبلی اجلاسوں سے غیر حاضری کیا مطلب؟ اسمبلی میں کتنا بولے اور کس موضوع پر بولے؟ نہیں بولے تو کیوں؟ اگر نمائندوں کو کسی جوابدہی کا ڈر ہو تو اسمبلیاں خالی نہ ہوں۔اگر حکمرانوں کو احساس ہو تو کورم نہ ٹوٹے۔ اگر یہ لوگ ملک اور عوام سے مخلص ہو ں تو غیر حاضری والے دن ڈیلی الاؤنس اور سفری مراعات قومی خزانے سے وصول نہ کریں۔ کیا کیجئے کہ ہر حکمران یا صاحب اختیار کو دوسروں میں تو خامیاں دکھائی دیتی ہیں، مگر اپنا سب اچھا ہی نظر آتا ہے۔ حکومت ایک طرف سرکاری افسران و اہلکاران پر سیاسی دباؤ کی نفی کرتی ہے ، دوسری طرف کسی نہ کسی وجہ سے تبادلوں کے جھکڑ چلا دیتے ہیں۔ موجودہ حکومت میں تبادلوں کے تین بڑے طوفان برپا ہو چکے ہیں، ہم کم فہم لوگ یہ سمجھنے سے قاصر ہیں، کہ ایک افسر اگر کسی شہر میں اچھا کام نہیں کر رہا تو دوسرے شہر میں جا کر اس میں کون سے صلاحیتیں ابھر آئیں گی، جن کی بنا پر وہاں وہ خوب محنت اور دیانتداری سے کام کرے گا؟ بڑے افسران کے تبادلوں پر بھی کروڑوں خرچ ہوتے ہیں، کیا قومی خزانے کا اِن کارروائیوں پر یوں ضیاع کرپشن کے زمرے میں نہیں آتا؟ کیا حکمرانوں کے جھوٹے وعدے اور دعوے اخلاقی کرپشن کی ذیل میں نہیں آتے؟	Politics Articles	کورم ، کرپشن اور کارروائی!
 میڈیا سٹڈیز کا طالب علم ہونے کے ناطے وہ ٹی وی اینکر اور کالم نگار بننے کا خواب آنکھوں میں سجائے پھرتا ہے۔ چونکہ خواب دیکھنے پر کوئی پابندی نہیں، نہ ہی کوئی خرچہ اس پر اٹھتا ہے، اس لئے یہ کام نہایت ہی آسان ہے۔ مگر اُس کی خوبی یہ ہے کہ وہ جو کچھ بننا چاہتا ہے، وہ اس کی تیاری بھی کرتا ہے۔ حالات پر نظر، تاریخ کا مطالعہ، اس میدان میں کام کرنے والوں سے ملاقاتیں اُس کی عادت کاحصہ بن چکی ہیں۔ اپنے معلومات اکٹھی کرنے ، اپنے علم میں اضافہ کرنے یا اپنے نظریات و جذبات کا اظہار کرنے کے لئے ہر قسم کے لوگوں سے رابطہ رکھتا ہے، یہی وجہ ہے کہ وہ کبھی کبھار میرے پاس بھی آجا تا ہے۔ کچھ سوال کرتا اور کچھ ایشوز پر اپنی رائے دیتا ہے۔ گزشتہ روز میرے پاس آیا تو اُس نے اچھوتا تصور پیش کیا، کہنے لگا کہ اپنے ہاں وزراء اپنی وزارت کے ماہر نہیں ہوتے، مہارت تو رہی ایک طرف خود انہیں وزارت کی باریکیوں کے بارے میں مکمل معلومات نہیں ہوتیں۔ بعض اوقات ایسے لوگوں کو کسی وزارت کا قلمدان سونپ دیا جاتا ہے، جس کی ابجد سے بھی وہ واقف نہیں ہوتا۔ یا پھر اس کا مزاج بالکل برعکس ہوتا ہے۔ میں نے اسے سمجھانے کی کوشش کی کہ وزارتیں متعلقہ حکمران پارٹی کے کامیاب ہونے والے سیاستدانوں کو دی جاتی ہیں، اتحادی پارٹیوں کوبھی ان کا حصہ دینا پڑتا ہے، اس لئے ضروری نہیں کہ ہر وزارت کے لئے اس کی مہارت رکھنے والا ممبر ہی میسر آئے۔ میری وضاحت کو اس نے جزوی طور پر تسلیم کر لیا، مگر ساتھ ہی ایک اتنا سا اعتراض بھی جاری کر دیا کہ اس طریقے سے نظامِ حکومت تو نہیں چلایا جاسکتا ۔ (ایسے میں جو نظام چل رہا ہے وہ سب کے سامنے ہے) ۔اُس نے کہا کہ ایک طرف یہ وزراء اپنے محکمہ کے حقیقی معاملات و مسائل سے واقف نہیں، دوسری طرف تمام وزراء اپنی تمام تر توانائیاں ایسے کاموں پر صرف کر رہے ہیں، جو اُن کی وزارت سے قطعی متعلق نہیں۔ میں اس کے چہرے کو دیکھنے لگا، کہ آخر وہ کونسی سرگرمیاں ہیں جن پر وہ لوگ اپنی توانائیاں لگا رہے ہیں۔ اس نے کہا کہ تمام وزراء نہایت ذمہ داری کے ساتھ سیاسی مخالفین کے خلاف بیان بازی کرتے ہیں، گویا اُن کی نگاہ میں اُن کی وزارت کی سب سے بڑی ڈیوٹی یہی ہے کہ وہ سیاسی مخالفین کو لتاڑیں، اُن کے اعتراضات کے جوابات کے لئے نئی نئی اصطلاحیں تراشیں، اُن کے الٹے سیدھے جوابات دیں۔ میں نے اسے یاد دلایا کہ اس ضمن میں ہر حکومت ’’اطلاعات ونشریات ‘‘کے نام سے ایک وزارت تشکیل دیتی ہے، اور اپنے خیال میں سب سے زیادہ اور بنا سنوار کر باتیں کرنے والے صاحب کو اس منصب پر فائز کیا جاتا ہے۔ موجودہ حکومت کے آغاز میں فواد چوہدری اس کے لئے مناسب جانے گئے تھے ، مگر بعد میں فردوس عاشق اعوان کو یہاں بھیج دیا گیا۔ اُس نے میری بات کاٹ کر موصوفہ پر اعتراض جڑ دیا کہ اُن کو تو بولنے کے لئے بھی کافی طاقت استعمال کرنا پڑتی ہے۔ ظاہر ہے بھائی، اپنی بات دور تک پہنچانے کے لئے زور تولگانا پڑتا ہے۔ حکومت کا موقف بیان کرنے کے لئے ایک وزارت تو ہے، مگر دیگر تمام وزیر کیا کرتے ہیں؟ میرے جواب کا انتظار کئے بغیر ہی اس نے فواد چوہدری کے بیانات کا ذکر کیا، کہ سائنس اور ٹیکنالوجی کے بارے میں تو شاید ہی کبھی کوئی بیان سامنے آیا ہو، مگر مخالفین کے بارے میں دیئے گئے بیانات روزانہ چینلز اور اخبارات کی زینت بنتے ہیں، حتیٰ کہ بہت سے معاملات سوشل میڈیا پر بھی گردش کر رہے ہوتے ہیں۔ سیاسی مخالفین پر ہی کیا موقوف مذہبی طبقات پر بھی چوہدری صاحب کی نظر کرم اکثر لگی رہتی ہے۔ رویت ہلال کمیٹی کے بعد اب اسلامی نظریاتی کونسل کو غیر ضروری قرار دے دیا گیا ہے۔ اسی طرح شیخ رشید، مراد سعید، شفقت محمود اور دیگر کئی وزراء اپنی وزارتوں سے ہٹ کر ہی بیانات دیتے ہیں۔ اُس نے ماضی کے ورق پلٹتے ہوئے گزشتہ حکومتوں کے اہم وزراء کا ذکر بھی کیا، کہ دانیال عزیز، طلال چوہدری، پرویز رشید، خواجہ آصف اور احسن اقبال سمیت کتنے وزیر تھے جو اپنی وزارتوں کو پسِ پشت ڈال کر صرف اپنے قائد کی حمایت اور مخالفین کے اعتراضات کے دلچسپ پیرائے میں جوابات دینے کے علاوہ کچھ نہ کرتے تھے۔ ہر دور میں یہ کلچر چلتا آیا ہے اور نئے پاکستان کے زمانے میں بھی جاری و ساری ہے۔ میں نے اُسے بتایا کہ اپنی حکومت کے لئے ڈھال اور مخالف کے لئے تلوار بننا وزراء کی مجبوری ہے، مگر وہ اپنی بات پر مُصّر تھا کہ لگتا ہے کہ ہر دور کے حکمرانوں کے پسندیدہ وزیر وہی ہوتے ہیں جو مخالفین کے لئے سخت یا دلچسپ بیانات دیتے ہیں، ایسا کوئی موقع جانے نہیں دیتے ، کابینہ کے اجلاس میں یا پھر نجی محفل میں ایسے لوگوں کو شاباش ضرور ملتی ہوگی، عین ممکن ہے کہ آپس میں مل کر سب ہنستے بھی ہوں کہ جو کیا بہت اچھا کیا اور حکومت مخالفین کو ناکوں چنے چبوائے۔ اگر کہیں ضرورت ہو تویہ مخالف کو تھپڑ وغیرہ مارنے سے بھی دریغ نہیں کرتے، ایسا کرنے پر کسی حکومتی عہدیدار کی کبھی معذرت منظر عام پر نہیں آئی۔ہمارا یہ نوجوان شاید درست ہی کہتا ہے کہ وزراء کی کارکردگی کااُن کی محکمانہ کارگزاری سے کوئی تعلق نہیں، اُن کی ’’غیر نصابی ‘‘سرگرمیاں ہی ان کی کارکردگی ہے۔	Politics Articles	وزراء کی کارکردگی۔۔؟
امریکامیں شائع ہونے والی کتاب’’اے وارننگ‘‘میں انکشاف کیاگیاہے کہ ایک سال قبل ٹرمپ انتظامیہ کے افسران نے اجتماعی طوپرمستعفی ہونے کافیصلہ کیاتھامگراس فیصلے پرعمل کرنے سے انہوں نے اس لیے گریزکیاکہ ایسی صورت میں ملک کو درپیش مسائل کی شدت میں بھی اضافہ ہوجاتا۔ مصنف نے یہ بتایاکہ ٹرمپ کسی بھی اعتبارسے اس منصب کے اہل نہیں۔وہ انتہائی سفاک مزاج کے ہیں اورقوم کیلئےخطرے کی حیثیت رکھتے ہیں۔ ٹرمپ کے مزاج کے بارے میں بتایاکہ اُن کے دورمیں یکے بعد دیگرکئی بحران اِس طرح آئے ہیں جیسے کسی بچے کوایئرٹریفک کنٹرول کے سوئچ بورڈپربٹھا دیاجائے اوروہ سوچے سمجھے بغیربٹن دباکرطیاروں کواِدھرسے اُدھرروانہ کرتارہے اورکسی بھی طیارے کومنزل تک نہ پہنچنے دے۔ یہ ٹرمپ کے مزاج میں پائی جانے والی اخلاقی اقداراورذہنی قوتوں کے جائزے اورتجزیے کے حوالے سے بہت اہم ہے۔مصنف کادعویٰ ہے کہ وائٹ ہاؤس کے بہت سے موجودہ اورسابق مردوخواتین ملازمین نے بھی اس کتاب کوزیادہ وقیع بنانے کیلئےاپنے مشاہدات اورتجربات بیان کیے ہیں۔259صفحات کی اس کتاب میں کسی بھی واقعہ کومتعلقہ جزئیات کے ساتھ پیش کرنے سے گریزکیاگیاہے۔ ایسا کرنے کاواحدمقصد بظاہریہ ہے کہ مصنف کو گمنام مصدشناخت کوطشت ازبام ہونے سے روکاجاسکے۔یہ بات بہت عجیب لگتی ہے کہ ٹرمپ کے مواخذے کاعمل شروع کرنے کیلئےکانگریس نے ٹرمپ انتظامیہ کے بہت سےملازمین کوگواہی کیلئےطلب کیاہے اورگواہی دینے سے گریز بھی نہیں کیاجارہا۔ساری بحث اِسی نکتے پر مرکوز ہے کہ ایوان صدر اور صدرکامنصب دونوں ہمارے ملک کی جھلک پیش کریں،کسی اورچیزکی نہیں۔ہوسکتاہے کچھ لوگ میری سوچ کوبزدلی قراردیں اورمیں اس بات کیلئےبھی تیارہوں کہ ضرورت پڑنے پرمجھ سے ٹرمپ کے بارے میں رائے یاگواہی لی جائے‘‘۔ وائٹ ہاؤس کی پریس سیکریٹری اسٹیفنی گریشم نےاپنی ای میل میں اس کتاب کوبے بنیادواقعات کاپلندااورمصنف کوبزدل قراردیا ہے اس نے اپنانام ظاہر اس لیے نہیں کیاکہ پوری کتاب میں جھوٹ کے سواکچھ بھی نہیں۔سچ لکھنے والے سامنے آکر حقائق کاسامنا کرتے ہیں تاکہ جوکچھ بھی وہ لکھیں اس میں سچائی دکھائی دے۔اس کتاب کے مصنف نےانتہائی بنیادی حصے ہی کوبیچ سے نکال دیاہے۔جوتجزیہ کاراورمصنفین اس کتاب پرقلم اٹھائیں اُن میں اتنی پیشہ ورانہ دیانت توہونی ہی چاہیے کہ کھل کربیان کریں کہ یہ کتاب جھوٹ، صرف جھوٹ ہے‘‘۔امریکی محکمہ انصاف نے ہیچیٹ اورمصنف کے ایجنٹس جیولین کے میٹ لیٹمراورکیتھ اربان کو خبردارکیاتھاکہ ہوسکتاہے گمنام مصنف،نان ڈزکلوزرایگریمنٹ کی خلاف ورزی کر رہا ہو۔ 5ستمبر2018ءکونیویارک ٹائمزمیں مصنف نے’’میں ٹرمپ انظامیہ کے اندرمزاحمت ہوں‘‘کے زیرعنوان اپنے مضمون میں لکھا تھاکہ چندسینئر افسران ملک کوٹرمپ کی غیرذمہ دارانہ سوچ اوربے عقلی پرمبنی اقدامات کے شدیدمنفی اثرات سے بچانے کی بھرپورکوشش کررہے ہیں۔تب ٹرمپ نے اس مضمون کے مندرجات کوبغاوت سے تعبیرکیاتھا۔ مصنف نے نیویارک ٹائمزکے مضمون کے حوالے سے اپنی سوچ میں پائی جانے والی غلطی کااعتراف کیاہے’’ٹرمپ انتظامیہ میں اندرونی سطح پرمزاحمت کے حوالے سے میرااندازہ بالکل غلط تھا۔غیرمنتخب افسران اورکابینہ کے ارکان کسی بھی حالت میں ٹرمپ کودرست راہ پرگامزن کرنے کی تحریک دے سکتے تھے نہ اُن میں ایساکرنے کی لگن ہی تھی۔ٹرمپ جوکچھ ہیں وہی ہیں، کچھ اورنہیں ہوسکتے‘‘۔ کتاب کے مندرجات کے مطابق بہت سے اعلیٰ افسران صبح اٹھتے تھے توانہیں شدید بدحواسی کاسامناہوتاتھا۔یہ بدحواسی ان احمقانہ اعلانات کے نتیجے میں پیداہوتی تھی،جوٹرمپ نے ٹوئٹرپرکیے ہوتے تھے!یہ منظرایساہوتاتھاجیسے آپ کسی نرسنگ ہوم میں اپنے بوڑھے انکل کی عیادت کوجائیں اوروہاں آپ دیکھیں کہ انکل کی پینٹ اتری ہوئی ہے اوروہ کیفے ٹیریاکے کھانے کی شکایت کرنے کے نام پرغل غپاڑہ کررہے ہوں اورنرسنگ اٹینڈنٹس ان پرقابو پانے کی کوشش کررہے ہوں!یہ دیکھ کرآپ حیران ہوں گے، سوچتے ہی رہ جائیں گے اورگھبراہٹ کاشکاربھی ہوں گے,ہاں،ایک فرق ہے۔آپ کے انکل شایدیہ سب کچھ روزانہ نہ کریں،ان کے کہے ہوئے الفاظ پوری قوم بلکہ دنیاکوسنائی نہ دیں اوراُنہیں پینٹ پہن کرامریکی صدرکی کرسی پرنہ بیٹھناہو!‘‘ کتاب کے مندرجات کے مطابق ٹرمپ کواپنے ساتھ کام کرنے والوں اوردوسرے بہت سے لوگوں کے بارے میں انتہائی اہانت آمیز اندازسے رائے دینے کاشوق ہے۔کوئی بھی عورت کیسی دکھائی دیتی ہے اورکس طرح کی کارکردگی کامظاہرہ کرتی ہے یہ سب کچھ بیان کرنے میں انہیں ذرابھی ہچکچاہٹ محسوس نہیں ہوتی۔ وہ غیر معمولی پروفیشنل ازم کی حامل خواتین کو سویٹی یاہنی کہنے میں ذرابھی قباحت محسوس نہیں کرتے۔خواتین کے میک اپ، لباس ،جسمانی ساخت،وزن اورچلنے کے اندازکے بارے میں کچھ بھی کہنااُن کیلئےذرابھی مشکل نہیں۔کسی بھی ادارے میں اورکسی بھی سطح پرباس کوزیب نہیں دیتا کہ خالص’’ورکنگ کنڈیشنز‘‘میں اس طرح کی زبان استعمال کرے۔ایک میٹنگ کے دوران انہوں نے میکسیکوسے سرحدعبور کرکے امریکامیں داخل ہونے والوں کی شکایت کرنے کیلئےہسپینک لہجے کی نقّالی بھی کی۔اس میٹنگ میں ٹرمپ نے کہا ’’میکسیکوسے آنے والی عورتیں عام طورپربہت سے بچوں کے ساتھ ہوتی ہیں۔یہ ہمارے لیے کسی کام کی نہیں ہوتیں۔اگریہ اپنے شوہرکے ساتھ آئیں توپھربھی اتناتوممکن ہے کہ ہم انہیں بھٹے کے کھیتوں میں کام پرلگادیں‘‘۔ مصنف کے مطابق ٹرمپ میں کسی بھی بڑے بحران سے ملک کونکالنے کی صلاحیت نہیں۔وہ انٹیلی جنس اورقومی سلامتی سے متعلق اجلاسوں کے ماحول کوبھی سنجیدگی سے نہیں لیتے اوراس بات کوبھی درست نہیں مانتے کہ دنیابھرمیں یہ تاثرپایا جاتاہے کہ وہ اپنے اطراف خوشامدی لوگوں کودیکھناپسند کرتے ہیں ۔ وہ اپنے بارے میں پائے جانے والے اس مضبوط تاثرکو بھی غلط قرار دیتے ہیں کہ وہ بہت تیزی سے دوسروں کی باتوں میں آجاتے ہیں اوریہ کہ کوئی بھی اُن کے کان بھرکررائے تبدیل کرسکتاہے۔ کتاب کے مندرجات کے مطابق2018ء میں واشنگٹن پوسٹ کے کالم نگارخاشقجی کے قتل کے بعدٹرمپ نے اپنے مشیروں کو بلایا اورکہاکہ اس معاملے میں سعودی ولی عہدمحمدبن سلمان کے سامنے کھڑاہوناحماقت ہی کہلائے گاکیونکہ بحران نے زور پکڑاتو عالمی منڈی میں خام تیل کابھاؤ150ڈالرفی بیرل سے بھی بلندہوجائے گااوراگرایساہواتوعالمی معیشت کاحلیہ بگڑ جائے گا۔اس کتاب میں چندایسے دعوے بھی کیے گئے ہیں جن کے حوالے سے ثبوت یا شواہدفراہم کرنے کی زحمت گوارا نہیں کی گئی مثلاً یہ کہ ایک مرحلے پرپوری کابینہ اس بات کیلئےتیارتھی کہ آئین کے آرٹیکل25کاہارالے کرصدرکو عہدے سے ہٹادے اوریہ کہ اس معاملے میں نائب صدرکی طرف سے بھی بھرپورمعاونت کی امیدتھی۔نائب صدرپینس نے اس دعوے کوبے بنیاد قراردیتے ہوئے کہاہے’’یہ سب کچھ انتہائی بے بنیادہے کیونکہ نائب صدرکی حیثیت سے میں نے کبھی آئین کے آرٹیکل25کے بارے میں نہیں سُنااور میں بھلاکیوں صدرکواُن کے منصب سے ہٹانے کے بارے میں کچھ سوچوں گایاکروں گا؟‘‘ کتاب میں ایک بنیادی خیال جگہ جگہ ملتاہے۔وہ بنیادی خیال یہ ہے کہ ٹرمپ قانون کااحترام نہیں کرتے اوراپنی مرضی ہی کوقانون قراردینے پربضد رہتے ہیں۔اس حوالے سے مصنف نے لکھاہے کہ ٹرمپ کومعافی دینے کابہت شوق ہے۔وہ اس شوق کواس طور پوراکرتے ہیں گویاانہیں کسی بھی حد تک جانے کالائسنس دے دیاگیاہے۔مصنف نے اس حوالے سے ان فیڈرل کورٹس کاحوالہ دیا ہے،جنہوں نے ان کی وضع کی ہوئی پالیسیوں کے خلاف فیصلے دینے کی جرأت کی ہے۔2017ءمیں سفر پرپابندی بھی اسی سلسلے کی ایک کڑی تھی۔ مصنف کادعویٰ ہے کہ ایک مرحلے پرٹرمپ نے وائٹ ہاؤس کے وکلاسے کہا تھاکہ وہ فیڈرل کورٹس کی تعداد کم کرنے کے حوالے سے قانون کامسوّدہ تیارکرکے کانگریس کوبھیجیں۔ٹرمپ نے اجلاس کے دوران کہاکہ کیاہم ججوں سے نجات پاسکتے ہیں؟پھرکہاکہ ججوں سے تونجات حاصل کرنی ہی پڑے گی۔ مصنف کادعویٰ ہے کہ ٹرمپ کوبغاوت سے بھی بہت ڈرلگتاہے۔وہ اس بات کوبھی پسندنہیں کرتے کہ اجلاس کے دوران کوئی نوٹس لے۔ایک بار اجلاس میں ان کاایک معاون نوٹ بک میں کچھ لکھ رہاتھا۔یہ دیکھ کرٹرمپ آگ بگولاہوگئے اورپوچھاکہ کیا تم نوٹس لے رہے ہو۔اس پرمعاون نے گھبراکرنوٹ بک بندکردی۔ مصنف کایہ بھی دعویٰ ہے کہ ٹرمپ کسی بھی اعتبارسے صدرکے منصب پرفائزکیے جانے کے اہل نہیں کیونکہ وہ سوچنے اور سمجھنے کی موزوں صلاحیت سے بہرہ مندنہیں۔ذہنی یاعقلی طورپراس منصب کے اہل ہیں یانہیں یہ فیصلہ تومیں نہیں سنا سکتا مگرہاں یہ ضروربتاسکتاہوں کہ اُن کی موجودگی میں لوگ لمحہ لمحہ الجھن محسوس کرتے ہیں۔وہ بولتے بولتے رک جاتے ہیں، الجھ جاتے ہیں،کچھ کاکچھ کہہ جاتے ہیں،تیزی سے بھڑک اٹھتے ہیں اورمعلومات کوباہم مربوط کرنے یاسمجھنے میں غیرمعمولی الجھن یاپیچیدگی محسوس کرتے ہیں اوریہ سب کچھ کبھی کبھی نہیں ہوتابلکہ باقاعدگی سے ہوتاہے۔ جو لوگ اس سے ہٹ کرکچھ بیان کرتے ہیں وہ اپنے آپ سے جھوٹ بولتے ہیں یاپھرقوم سے‘‘۔	Politics Articles	اے وارننگ
وزیر اعظم آزاد کشمیر راجہ فاروق حیدر خان کی طرف سے آزاد کشمیر کی سیاسی ،مذہبی جماعتوں کی طلب کردہ کانفرنس کے اعلامیہ میں ہندوستان کی طرف سے لائین آف کنٹرول کی خلاف ورزیوں اور آزاد کشمیر کے شہریوں کو نشانہ بنائے جانے کی مذمت کی گئی اور کہا گیا کہ ساری قیادت کی جانب سے وزیراعظم پاکستان کو تجاویز بند لفافے میں ارسال کی جائیں گی اور پاکستان کی تمام سیاسی جماعتوں کے سربراہان کی آ ل پارٹیز کانفرنس منعقد کی جائے گی۔ ریاست جموں و کشمیر کی تمام اکائیوں آزاد کشمیر، گلگت بلتستان ، لداخ، اور مقبوضہ جموں و کشمیر کے عوام اور سیاسی جماعتوں کے درمیان موثر رابطہ اور ریاست جموں و کشمیر کی سا لمیت ، وحدت اور تشخص پر کوئی سمجھوتہ نہ کئے جانے سے اتفاق کیا گیا۔ اعلامیہ میں یہ مطالبہ کیا گیا کہ آزاد حکومت کو تحریک آزادی کشمیر کے لئے موثر کردار ادا کرنے کے لئے زیادہ بااختیار بنایا جائے، آزاد کشمیر حکومت اور آل پارٹیز حریت کانفرس کا ایک مشترکہ پلیٹ فارم تشکیل دیا جانا چاہیے جو کشمیر کے مسئلہ کو عالمی سطح پر اجاگر کرے اور پالیسی ساز ادارے کے طورپر کام کرے۔اعلامیہ میںیہ بھی کہا گیا کہ حق خودارادیت کی جہدوجہد جاری رکھی جائے گی اور مقبوضہ جموں وکشمیر کے حریت پسند عوام کے ساتھ ہر طرح کا تعاون کیا جائے گا۔ مقبوضہ جموں و کشمیر میں ہندوستان کی طرف سے مسلسل انسانی حقوق کی خلاف ورزیوں ، آبادی کے تناسب ، مقبوضہ جموں وکشمیر کی حیثیت کو بدلنے اور ظلم و بربریت کی مذمت اور مقبوضہ جموں و کشمیر کے عوام کی جہدوجہد آزادی میں قربانیوں اور نظر بند حریت قیادت کو خراج تحسین پیش کیا گیا۔ مقبوضہ کشمیر میں قید حریت رہنمائوں کی زندگیوں کو درپیش خطرے کا اظہار کرتے ہوئے کہا گیا کہ اقوام متحدہ کے تحقیقاتی کمیشن اور دیگر انسانی حقوق کے اداروں کو مقبوضہ کشمیر میں انسانی حقوق کی پامالیوں کا جائزہ لینے کی اجازت دی جائے اورحریت رہنمائوں کو '' انٹر نیشنل پر ٹیکٹڈ پرسنیلیٹیز'' قرار د یا جائے۔ اجلاس میںآزاد کشمیر کے صدر مسعود خان،سابق صدور سردار محمد انور خان اور سردار یعقوب خان، سپیکر اسمبلی شاہ غلام قادر ، لیڈر آف دی اپوزیشن چوہدری محمد یاسین ، صدر مسلم کانفرنس مرزا شفیق جرال ، امیر جماعت اسلامی ڈاکٹر خالد محمود، پیپلز پارٹی کے رہنما محمد مطلوب انقلابی، جموں وکشمیر پیپلز پارٹی کے حسن ابراہیم ، تحریک انصاف کے خواجہ فاروق احمد ، امیر جمعیت علمااسلام جموں وکشمیر مولانا سعید یوسف ، صدر جمعیت اہلحدیث دانیال شہاب ،کنوینئر حریت کانفرنس گیلانی سید عبداللہ گیلانی، کنونئیرحریت کانفرنس میرواعظ سید فیض نقشبندی ،اسینئر رہنما حریت کانفرنس غلام محمد صفی ، مولانا امتیاز صدیقی ، چیئرمین پاسبان حریت عزیر غزالی ، پی این پی کے راجہ ذوالفقار،راجہ ذوالقرنین ، سفیر عارف کمال ودیگر نے شرکت کی ۔ وزیر اعظم آزاد کشمیر راجہ فاروق حیدر نے اجلاس سے خطاب میںکہا کہ 5اگست کے بعد سیاسی جماعتوں کی یہ چوتھی کانفرنس منعقد کی گئی ہے ، تحریک آزادی کشمیر کے لیے بطور کارکن ساری سیاسی قیادت کے پیچھے چلنے کو تیار ہوں ،سب سے مشاورت کے بعد متفقہ لائحہ عمل تشکیل دینگے ،مقبوضہ کشمیر کی صورتحال کے پیش نظر ہمیں اپنی جدوجہد تیز کرنے کی ضرورت ہے،مقبوضہ کشمیر کے محکوم و محصور عوام سے لاتعلق نہیں رہ سکتے،کشمیریوں نے آزادی کے لیے بے پناہ قربانیاں دیں ،حریت قیادت نے جو مصائب و مشکلات برداشت کیں اس کا تصور بھی محال ہے،ہندوستان دنیا کی آنکھوں میں دھول جھونکنے کی ناکام کوشش کررہا ہے،حکومت ،ہر سیاسی جماعت ،سول سوسائیٹی اور بحثیت شہری ہماری ذمہ داری بنتی ہے کہ اس نازک مرحلے میں اپنا کردار ادا کریں ۔ حال ہی میںآزاد کشمیر کی ایک سیاسی پارٹی سے الگ ہو کر قائم ہونے والی نئی پارٹی کی طرف سے کہا گیا ہے کہ آزاد کشمیر حکومت کی طرف سے سیاسی جماعتوں کے مشاورتی اجلاسوں میں ان کی پارٹی کو بھی مدعو کیا جانا چاہئے۔آزاد کشمیر الیکشن کمیشن کے مطابق اس وقت آزاد کشمیر میں سیاسی جماعتوں کی تعداد44ہے۔جن میں چند ایک کو چھوڑ کر اکثریت غیر معروف جماعتوں کی ہے۔ان میں مذہبی اور فرقہ وارانہ سیاسی جماعتیں بھی شامل ہیں۔ نمایاں سیاسی جماعتوں میں حکمران پاکستان مسلم لیگ (ن) پیپلز پارٹی، پاکستان تحریک انصاف ،مسلم کانفرنس، جماعت اسلامی ، جموں و کشمیر پیپلز پارٹی ،لبریشن لیگ،لبریشن فرنٹ اور دیگر چند ایک شامل ہیں۔اسمبلی میں شامل چار ،پانچ سیاسی جماعتوں اور الیکشن کمیشن میں رجسٹرڈ44سیاسی جماعتوں کے علاوہ میں متعدد دیگر سیاسی تنظیموں کے نام بھی کبھی کبھار سننے میں آتے ہیں۔آزاد کشمیر کی ان سیاسی جماعتوں میں کئی دلچسپ نام ہیں جن میں عام آدمی پارٹی اور میری اپنی پارٹی کے نام بھی شامل ہیں۔چند جماعتیں معمولی تبدیلی کے ساتھ ایک ہی نام سے بھی قائم ہیں۔اکثر سیاسی جماعتیں غیر معروف اور غیر موثر اور صرف کا غذات میں ہی ان کا وجود نظر آتا ہے۔وہ سیاسی جماعت ہونے کے تقاضوں سے یکسر محروم ہیں۔ 	Politics Articles	وزیر اعظم آزاد کشمیر کی چوتھی کل جماعتی کشمیرکانفرنس
سیاسی رہنماوں کی کئی قسمیں ہوتی ہیں مثلاً نتیش کمار جیسے دغاباز لیڈر جو ہوا کا رخ دیکھ کر سمت بدل دیتے ہیں یا نریندر مودی جیسے تماشا باز رہنما جو نت نئے بہروپ بدل کر عوام کی آنکھوں میں دھول جھونکتے ہیں۔ ادھو ٹھاکرے کو چالباز لیڈروں کے زمرے میں ڈالا جاسکتا ہے جو موقع کا فائدہ اٹھا نے سے نہیں چوکتے لیکن انہیں امیت شاہ کی مانند جملہ باز لیڈر نہیں کہا جاسکتا جو وعدہ کرکے ڈنکے چوٹ پر مکر جاتے ہیں ۔ یہی وجہ ہے کہ ادھو ٹھاکرے کے بیانات کوامیت شاہ اور نریندر مودی کی طرح نظر انداز نہیں کیا جا سکتا ۔ آج کل ادھو ٹھاکرے کی جانب چونکہ بی جے پی کی خاص نظر عنایت ہے اس لیےان کے ہر اعلان کو خوردبین سے دیکھا جاتا ہے اور اس میں سے کیڑے نکال کر ذرائع ابلاغ کی خدمت میں پیش کردیا جاتاہے تاکہ وہ انہیں نمک مرچ لگا کر عوام کے گوش گزار ہی نہیں بلکہ نظر نوازکرسکے۔ سی اے اے اور این آر سی پر ہونے والے احتجاج اور اس پر پولس کارروائی سے متعلق ادھو کے بیانات فی الحال موضوع بحث بنے ہوئے ہیں ۔ جامعہ پر پولس کارروائی پر انہوں نے جلیانوالا باغ کو یاد کیا اور جے این یو میں دہشت گردانہ حملے نے انہیں ممبئی پر ۲۶ نومبر ۲۰۰۸ کو ہونے والے حملے کی یاد دلادی ۔ اس سے بی جے پی والے آگ بگولہ ہوگئے۔ مودی بھکتوں میں اگر چھٹانک بھر عقل ہوتی تو ادھو ٹھاکرے کی بیان کردہ ان تمثیلوں کو سمجھ جاتے۔ انگریزی حکومت کی چاکری کرنے والے سنگھی کیا جانیں کہ جلیانوالہ باغ میں مجاہدین آزادی سیف الدین کچلو اور ستیہ پال کی گرفتاری پر احتجاج کرنے والے نہتے مظاہرین کو کس طرح جنرل ڈائر نے گولیوں سے بھون دیا تھا۔ اس حملے میں جنرل ڈائر کے اشارے پر ہندوستانی فوجی نے اپنے ہی شہریوں کو ظلم کررہی تھی ۔ جامعہ میں حکومت کے ایماء پر پولس وہی کررہی تھی لیکن فرق صرف ہلاکتوں کا تھا ۔ امیت شاہ کی طرح جنرل ڈائر کو بھی اپنی سفاکی کا ذرہ برابر افسوس نہیں تھا لیکن کم ازکم فرنگی سرکار نے اسے وحشی درندے کو سزا کے طور پر ۲ سال قبل سبکدوش کردیا تھا ۔ مودی سرکار سے یہ توقع بھی نہیں ہے ۔ سنگرور کے اودھم سنگھ نامی نوجوان نے جنرل ڈائر کو کیفرِ کردار تک پہنچانے کی قسم کھائی مگر وہ کامیاب نہیں ہوا کیونکہ قتل عام کے ۸ سال بعدجنرل ڈائر کا انتقال ہوگیا ۔ سر مائیکل او ڈائر اس وقت پنجاب کا لیفٹیننٹ گورنر تھا اور اس نے جنرل ڈائر کی فائرنگ کو حق بجانب ٹھہرایا تھا۔ اکیس سال کے بعد ۱۹۴۰؁ میں اودھم سنگھ نےاس گورنر کو گولیوں سے بھون کر قتل عام کا انتقام لے لیا ۔ اس سانحہ کے بعد انگریزی سامراج کی الٹی گنتی شروع ہوگئی ۔ جامعہ کے بعد ایسا ہی کچھ مودی سرکار کے ساتھ بھی ہورہا ہے۔ ممبئی اور جے این یو کے حملے میں اموات کے لحاظ سے بڑا فرق ہے لیکن پھر بھی بھی بڑی مشابہت ہے بلکہ ایک لحاظ سے جے این یو کا حملہ زیادہ سنگین ہے۔ باہر سے آنے والوں کو روکنا آسان ہوتا ہے لیکن خود اپنے ملک کے نوجوان یونیورسٹی کے ہاسٹل پر ہلہّ بول دیں تو ان کو قابو میں کرنا بے حد مشکل ہوجاتا ہے جیسا کہ جے این یو میں ہوا۔ ممبئی حملے کے خلاف حکومت کمر بستہ تھی لیکن اب یہ بات ظاہر ہورہی ہے کہ جے این یو کا حملہ حکومت کے ایماء پر ہوا تھا۔ ایک جگہ حکومت حملے کو روک رہی تھی دوسری جگہ پشت پناہی کررہی تھی ۔ ممبئی میں سرکار مظلومین سے ہمدردی جتارہی تھی جبکہ جے این یو انہیں مفسد قرار دے کر ان پر ایف آئی آر درج ہورہی تھی۔ ممبئی میں پولس عوام کی حفاظت کررہی تھی جبکہ جے این یو وہ حملہ آوروں کے ساتھ دے رہی تھی۔ سابق پولس کمشنر مشرف کی کتاب ’کرکرے کا قاتل کون؟‘ کی روشنی میں ان دونوں واقعات کے اندر ایک خطرناک پہلو مشترک دکھائی دیتا ہے ۔ مشرف کی تحقیق کےمطابق ممبئی حملے کی آڑ میں زعفرانی سازش کے تحت عدل و انصاف کی بیباک علامت ہیمنت کرکرے کو ہمیشہ کے لیے خاموش کردیا گیا ۔ جے این یو میں بھی بھگوا دہشت گردوں نے وہی کوشش کی لیکن اس بار داوں الٹا پڑگیا ۔ اپنی اس احمقانہ حرکت سے ان لوگوں نے ملک کی نوجوان نسل کو اپنا دشمن بنا لیا ہے ۔ بہت ممکن ہے کہ مودی اور امیت شاہ کو اس غلطی کی پہلی سزا دہلی کے ریاستی الیکشن میں ملے اور آخری خمیازہ قومی انتخاب میں بھگتنا پڑے۔جے این یو کو ملنے والی عالمی حمایت کے اندر مودی سرکار کی الٹی گنتی کے آثار صاف دکھائی دینے لگے ہیں ۔ ادھو ٹھاکرے کا یہ بیان جے این یو پر کیا جانے والا کوئی ٹویٹ یعنی شاہ والا ’ جملہ‘ نہیں تھا بلکہ نامہ نگاروں کو نہایت سنجیدگی سے دیا جانے والا جواب تھا۔ اس سے قبل انہوں نے مراٹھی میں اپنا پرانا بیان یاد دلایاکہ نوجوان قوت کی اہمیت کا اعتراف کرکے ان کی بے چینی کو دور کیا جائے۔ ادھو نے اس قوت کے فروغ کی خاطر تعلیم و تربیت اور روزی روزگار مہیا کر کے ان میں تحفظ اور اعتماد پیدا کرنے پر زور دیا۔ طلباء کے دانشگاہوں اور ہاسٹل کے اندر عدم تحفظ کا شکار ہو نے کی مذمت کی ۔ یہ باتیں تو سبھی کہتے ہیں لیکن ادھو ٹھاکرے نے نوجوانوں کے منفرد نظریات و خیالات کے احترام کی بھی بات کی۔ یہ بہت اہم پہلو ہے اس لیے کہ مادی ضروریات پر نفسیاتی اور اخلاقی اقدار کو فوقیت حاصل ہوتی ہے۔ انسان اپنے اطمینان وسکون کی خاطر مادی وسائل کو خرچ بلکہ قربان کردیتا ہے۔ اس لیے اپنے سے مختلف الخیال نوجوانوں کے ساتھ رواداری کے سلوک کو لازم قرار دیا۔ ادھو ٹھاکرے کے موقف کی حمایت کرنا بی جے پی کے لیے ممکن نہیں لیکن اس کے سابق صدر مرلی منوہر جوشی نے وی سی کے خلا ف بیان دے کر اس کی بلا واسطہ تائید کردی ۔ ایک ایسے وقت میں جب کہ وزیراعظم سے لے کر وزیر تعلیم تک ہر کسی نے طلباء کی جانب سے اپنی نظریں پھیر رکھی ہیں بی جے پی مارگ درشک منڈل کے رکن مرلی منوہر جوشی کا بیان حیرت کا ایک خوشگوار جھٹکا ہے ۔ انھوں نے اپنے ٹوئٹ میں لکھا ہے کہ ’’خبروں کے مطابق وزارت برائے فروغ انسانی وسائل نے فیس میں اضافہ کا تنازعہ حل کرنے کی خاطر موثر حل نکالنے کے لیے وائس چانسلر کو طلبا و اساتذہ سے بات چیت کرنے کا بھی مشورہ دیا تھا لیکن حیرت انگیز طور پر وہ سرکاری تجویز کو نافذ کرنے کے بجائے اپنی ضد پر اڑے ہوئے ہیں ۔ ان کا یہ رویہ قابل مذمت ہے اور ایسے وائس چانسلر کو عہدہ پر بنے رہنے کی اجازت نہیں دی جانی چاہیے‘‘۔ فی الحال مودی کی بی جے پی میں جوشی یا اڈوانی کی کوئی حیثیت نہیں ہے۔ مارگ درشک کا مطلب رہنمائی دینے والاکے بجائے راہ تکنے والا ہوگیا ہے اس کے باوجود گمراہ بی جے پی کے چہرے پریہ ٹوئٹ ایک زوردار طمانچہ سے کم نہیں ہے۔ ادھو کی نہ سہی تو کم از کم اپنے سابق صدرکی نصیحت کو بھی مودی جی مان لیں تو اس میں ان کی بھلائی ہے۔	Politics Articles	جے این یو : ادھو ٹھاکرے کے بیانات کی حقیقت اور سیاست
مہنگائی میں دن بدن اضافہ ہو رہا ہے اور جس کے ہاتھوں عوام کی زندگیاں اجیرن بن چکی ہیں ۔ یوں محسوس ہو رہا ہے کہ مہنگائی کا سونامی پھوٹ پڑا ہے اور اس کے اثرات سے عوام بھوک سمیت ذہنی امراض کا شکار بن رہے ہیں۔ وزیراعظم عمران خان کے بیانات تو یہ کہہ رہے ہیں کہ یہ سال معیشت کی بحالی اور عوام کی خوش حالی کا ہے لیکن سال کے ابتدائی دو ہفتے تو کوئی اور نوید ُسنارہے ہیں ، سب جانتے ہیں کہ ان دنوں میں عوام پر پیٹرول بم گرائے جا چکے ہیں اور مہنگی بجلی اور ایل پی جی کی شدید شیلنگ بھی کی جا چکی ہے۔ ہمارے حکمرانوں کے بیانات اور عملی اقدامات میں واضح تضاد نظر آرہا ہے، یہ ساری صورت حال عوام کے لئے نہایت مایوس کُن ہے اور اُن کا اعتماد بتدریج حکمرانوں سے اُٹھتا جا رہا ہے۔ اگر عوام کے منتخب نمائندوں کی بات کی جائے تو اُن کے نزدیک مہنگائی نام کی کوئی چیز سرے سے موجود ہی نہیں ہے ، یہی وجہ ہے کہ اُن کے مطابق ٹماٹر سترہ روپے کلو اور مٹر کی بوری سو روپے میں ملتی ہے اور بات یہاں پر ختم نہیں ہوجاتی بلکہ ہیلی کاپٹر کا خرچہ آٹو رکشہ سے بھی کم ہے۔ وزیراعظم عمران خان کا نئے سال پر عوام کی خوش حالی کا بیان آتا ہے تو اس پُرمسرت بیان پر محترمہ وزیر اطلاعات خوشی سے نہال خوش حالی کا باقاعدہ اعلان پریس کانفرنس میں کرتی ہیں۔ یہ محترمہ کی ڈیوٹی ہے ۔ اس کے بعد محترم سائنس و ٹیکنالوجی میدان میں اُترتے ہیں اور وہ محترمہ کے اعلان پر مزید گُل پاشی فرماتے ہیں اور اپنی سائنسی صلاحیتوں کے بَل بوتے پر بیان جاری کرتے ہیں کہ یہ سال عوام کی خوش حالی کا ہے اور ایک غریب بے چارہ آدمی اس کی سائنسی تصدیق سے انکار کا تصور ہی نہیں کر سکتا ہے۔ اس کے بعد صوبوں کی باری آتی ہے ، پاکستان کے آبادی کے لحاظ سے سب سے بڑے صوبے کا محترم وزیراطلاعات حزب اختلاف کی ایسی کلاس لیتا ہے کہ اﷲ معافی دے ، وہ مہنگائی کا سارا ملبہ پچھلی حکومتوں پر ڈالتے ہوئے اپنے کپتان کی خوش حالی کی نوید کو اپنے صوبے کے کونے کونے تک پھیلا کر کہتا ہے کہ بُرے دن گزر گئے اور یہ عوام کی خوش حالی کا سال ہے ، پریشانی اور مایوسی کے دن گزر گئے ہیں۔ وزیر اعظم کا عوام کی خوش حالی کا بیان یہیں رُکتا نہیں بلکہ دیگر وزیر و مشیر اور حکیم و نجومی بھی اپنے حساب و کتاب کے مطابق اعلانات کرتے پھرتے ہیں کہ یہ سال عوام کی خوش حالی کا سال ہے۔ اَب یہ بیان جنونیوں کے ہاتھوں چڑھ جاتا ہے اور سوشل میڈیا پر منٹوں نہیں سیکنڈوں میں پھیل جاتا ہے اور ایک خوشی کی خبر عوام تک پہنچ جاتی ہے۔ یہ ایک اور بحث ہے کہ عوام اس کو سچ تسلیم کرتے ہیں یا جھوٹ۔۔۔ اس ساری باتوں کے نچوڑ کے لئے ایک واقعہ ملاحظہ ہو۔ کہتے ہیں کہ ایک دن دھوبی کی بیوی خوشی خوشی ملکہ کے کمرے میں داخل ہوئیں۔ ملکہ نے خوشی کی وجہ دریافت کی، تو دھوبی کی بیوی نے کہا کہ آج چنا منا پیدا ہوا ہے۔ ملکہ نے اس کو مٹھائی پیش کرتے ہوئے کہا ۔ ’’ ماشاء اﷲ ، پھر تو چنا منا کی پیدائش کی خوشی میں یہ لو مٹھائی اور کھاؤ۔‘‘ اتنے میں بادشاہ سلامت کمرے میں داخل ہوتے ہیں اور انہوں نے ملکہ کو خوش دیکھ کر وجہ دریافت کرتے ہوئے پوچھا۔’’ ملکہ عالیہ ! آج آپ اتنی خوش کیوں ہیں؟‘‘ ملکہ نے سلطان کو مٹھائی پیش کرتے ہوئے کہا کہ یہ لے مٹھائی کھائیں، آج چنا منا پیدا ہوا ہے۔ اس لئے خوشی کے موقع پر خوش ہونا چاہیے۔ بادشاہ سلامت دربار میں آئے، نہایت خوش تھے۔ وزیروں نے جب بادشاہ سلامت کو خوش دیکھا تو واہ واہ کی آوازیں سنائی دینے لگیں، بادشاہ سلامت مزید خوش ہوئے اور کہا کہ سب میں مٹھائی بانٹ دو۔ مٹھائی کھاتے ہوئے بادشاہ سے ایک وزیر نے پوچھا کہ بادشاہ سلامت آج یہ مٹھائی کس خوشی میں آئی ہے۔ بادشاہ بولا کہ آج چنامنا پیدا ہوا ہے۔ ایک مشیر نے چپکے سے وزیر باتدبیر سے پوچھا کہ یہ چنا منا کیا چیز ہے؟ وزیر نے مونچھوں کو تاؤ دیتے ہوئے کہا کہ مجھے کچھ علم نہیں کہ چنامنا کیا بلا ہے ، البتہ بادشاہ سلامت سے پوچھتا ہوں۔ وزیر باتدبیر نے ہمت باندھ کر پوچھا ۔ ’’ بادشاہ سلامت ! یہ چنا منا کون ہے؟ ‘‘ بادشاہ سلامت تھوڑا سا گھبرایا اور سوچنے لگا کہ واقعی پہلے معلوم تو کرنا چاہیے کہ یہ چنا منا کون ہے۔ میری تو بیوی خوش تھی ، جب خوشی کی وجہ پوچھی تو انہوں نے کہا کہ آج چنا منا پیدا ہوا ، اس لئے میں اس کی خوشی میں خوش ہوا۔ بادشاہ گھر آیا اور بیوی کو بلایا اور پوچھا۔ ’’ ملکہ عالیہ ! یہ چنا منا کون تھاجس کی وجہ سے آپ اتنی خوش تھیں اور جس کی وجہ سے ہم خوش ہیں۔ ‘‘ ملکہ عالیہ نے جواب دیا کہ مجھے علم نہیں کہ چنا منا کون ہے ، یہ تو دھوبی کی بیوی بڑی خوش تھی کہ آج چنا منا پیدا ہوا ہے۔ اس لئے میں بھی اس کی خوشی میں شریک ہوئی۔ آخر کار چنامنا کا پتہ کرنے کی غرض سے دھوبی کی بیوی کو بلایا گیا اور اس سے پوچھا گیا کہ تیرا ستیاناس ہو یہ بتا کہ یہ چنا منا کون ہے جس کی وجہ سے ہم نے پوری سلطنت میں مٹھائیاں بانٹیں۔دھوبی کی بیوی نے ہاتھ جوڑتے ہوئے کہا کہ چنامنا ہماری بکری کا بچہ ہے جو کل پیدا ہوا ہے۔ یہی حال ہمارا ہے کہ ہم بھی بغیر اعداد وشمار اور زمینی حقائق کو نظر انداز کرکے خوشی کے ڈھول بجانا اور مٹھائیاں بانٹنا شروع کردیتے ہیں کہ یہ سال عوام کی خوش حالی کا سال ہے۔ ذرا اس واقعہ سے سبق حاصل کرتے ہوئے وفاقی ادارہ شماریات کی رپورٹ میں شامل اعدادوشمارملاحظہ ہوں۔رپورٹ بتاتی ہے کہ گزشتہ سال مہنگائی کے بے قابو سونامی کا سال تھا۔ مہنگائی کی شرح میں 5.5 فیصد سے 18.5 فیصد تک اضافہ ہوا۔ رپورٹ کے مطابق روزمرہ استعمال کی چار درجن اشیاء گزشتہ سال کی نسبت 174 فیصد مہنگی ہوچکی ہیں جن میں ٹماٹر ، پیاز ، آلو ، لہسن ، دالیں اور چینی وغیرہ شامل ہیں۔روزمرہ اشیاء عوام کی قوت خرید سے باہر ہوتی جارہی ہیں لہٰذا حکومت وقت کو اس سلسلے میں عوام کو ریلیف دینے کے عملی اقدامات کرنے ہوں گے۔ 	Politics Articles	مہنگائی کا سونامی
ریاست جموں و کشمیر کا مسلہ ہندوستان کی تقسیم سے لیکر آج تک حل طلب ہے۔فاشسٹ مودی کے دور میں ریاست جموں و کشمیر کی حیثیت ہی تبدیل کردی گئی ہے۔جس درد کشمیری قوم نے تو محسوس کیا مگر کشمیرپر سیاست کرنے والے صرف سیاست ہی کرتے رہے اور کر رہے ہیں۔یہ سیاسی سفاکیت بھارتی کشمیر میں جاری ہے اور پاکستانی کشمیر میں روبہ عمل ہے۔بھارت سے آزاد ہونے والے کشمیر میں تو بے حسی اور سفاکی کچھ زیادہ ہی دیکھائی دیتی ہے۔آزاد کشمیرمیں وہ تڑپ اور احساس بہت نظر آیا ہےجوکہ آنا چاہیئے تھا۔بھارتی سرکار نے جو کیا سو کیا مگر پاکستان جو کشمیر کو شہ رگ کہتا ہے۔ کشمیر کی ریاستی حیثیت ختم کر کے بھارت کشمیر کو ہضم کرجاتا ہے مگر وہاںکسی کے کان پر جو تک نہیں رینگی ہےاور خاموشی سے کشمیریوں قتل دیکھا گیا ہے اور دیکھا جارہا ہے۔ پاکستانی سرکار اور عوام کی جانب سے یکساں بے حسی کا مظاہرہ کیا ہے۔یہ سب قیادت کے فقدان سے ہوا ہے یا پھر پاکستانی کشمیر سے اکتا چکے تھے اور چپکے سے جان چھڑالی ہے کہ کشمیر جائے جہنم میں اور کشمیری مرتے ہو تو مرتے رہیں۔ ایسا ہو نہیں سکتا ہے۔ایسا ممکن ہی نہیں ہے کہ پاکستانی قوم جو نصف صدی سے زائد مدت سے کشمیریوں کے ساتھ کھڑے تھے ۔2019 میں اچانک بدل جاتے ۔نہیں ایسا بالکل نہیں ہے۔یہ مسلہ قیادت کا ہے۔پاکستان میں حقیقی عوامی قیادت کا شدید فقدان اور بحران ہے۔یہ چوٹ بھی عدم قیادت سے لگی ہے۔قیادت کا بحران اور فقدان صرف پاکستان ہی کا مسلہ ہوتا تو اور بات تھی ۔نتائج اتنے بھی بھیانک برآمد نہ ہوتے۔کشمیری قوم بھی قیادت سے محروم ہے۔بیماری دونوں طرف ہے بلکہ بانجھ پن ہے۔ویرانی ہے اور ویرانی میں خیر کہاں ہوتی ہے۔ یہ ایک وقت ہے جب کشمیر پر آواز اٹھانا بھی تشدد ،انتہا پسندی اور دہشت گردی کے زمرے آتا ہے۔وہ بھی ایک وقت تھا کہ کسی کشمیری کے زخم آنے پر بھی لائن آف کنٹرول پر انسانی ہاتھوں کی زنجیر بنتی تھی اور پاکستان میں پہیہ جام ہڑتال کی جاتی تھی۔شہر کے شہر بند ہوجاتے تھے اور پاکستان کے عوام کشمیر کےلئے جانوں کے نذرانے بھی دیتے تھے۔وقت وہ بھی نہیں رہا ہے اور وقت یہ بھی نہیں رہے گا۔ بھارت کی بدمعاش مودی سرکار نے ظلم کے ہر حربے آزما لئے ہیں مگر کشمیری قوم اپنے حق خود اداریت کے لئے کل بھی کھڑی تھی اور آج بھی سینہ سپر ہے۔شہادتوں سے کل بھی گھبرائے تھے اور نہ آج خوف زدہ ہیں ۔ریاست جموں وکشمیر کے آزادی تک یہ جنگ جاری ہے اور جاری رہے گی۔ آزادی کا یہ علم کل جن کے ہاتھوں میں تھا انہوں نے اپنا فرض نبھایا اور آج آزادی کا پرچم جو تھامے ہوئے ہیں آج ان کا کردار ہے ۔آزادی کا یہ پرچم آگے جو تھامیں گے ان کا فیصلہ ہوگا کہ وہ سیاست بچاتے ہیں کہ ریاست کے لئے لڑتے ہیں ۔ کشمیر فریڈم فورم برطانیہ ،پاکستان اور ریاست جموں وکشمیر کے کشمیریوں کی نئی شمع آزادی ہے۔ناتوانا ہی سہی مگر جدوجہد آزادی ہے۔راستہ ریاست ہے ۔سیاست نہیں ہے۔سیاست نہیں ،ریاست بچاو اور خونی لکیر روند کے نعرے پر شروع کردہ سفر مقبول بٹ شہید کے نقش قدم پرچلتے نشان منزل پہنچے گا۔ برطانیہ سے کشمیری رہنما آپا شاہین اختر اور سارا اخترجیسی بہادر خواتین نے خاموش بیٹھنے کی بجائے کشمیر فریڈم فورم سے آزادی کے نئے چراغ جلائے ہیں کہ اٹھو ! ابھی وقت قیام آیا ہے۔کشمیریوںکے اندر آزادی کی چنگاری سلگ رہی ہے ۔بجھی نہیں ہے۔بیٹے نہیں تو بیٹوں کو پیدا کرنے والی مائیں کشمیر کی آزادی کا علم اٹھاتی ہیں۔ 	Politics Articles	کشمیر فریڈم فورم ،آزادی کا علم ماؤں نے اٹھا لیا
 کیا کسی نے یہ سوچا ہو گا کہ ایک دن میثاقِ جمہوریت کے ناقد خود اس کے علمبردار بن کر سامنے آ جائیں گے؟آئینِ پاکستان کے بعد میثاقِ جمہوریت ایک ایسی دستاویز ہے جس پر پاکستان کی دو بڑی جماعتوں پی پی پی اور مسلم لیگ (ن) نے دستخط کئے تھے ۔یہ ایک ایسا معاہدہ تھا جس نے کئی عشروں کی مخاصمت کا خاتمہ کیا تھا۔اس معا ہدہ سے جمہوریت کو نئی زندگی ملی تھی اور جمہوریت پسندوں کو آمریت کے انجانے خوف سے نجات نصیب ہوئی تھی۔یہ اسی میثاقِ جمہوریت کا کمال تھا کہ جنرل پرویز مشرف کی آمریت اپنے انجام سے دوچار ہوئی ۔اسی میثاقِ جمہوریت کی وجہ سے باہمی جنگ و جدل اور انتشاری سیاست کے منہ میں لگام ڈالی گئی اور دونوں منتخب حکومتوں نے اپنی ۵ سالہ آئینی مدت پوری کی ۔ اسٹیبلشمنٹ اس میثاق سے سب سے زیادہ متاثر ہو ئی کیونکہ اس معاہدہ نے ان کی بالادستی کو چینج کیا تھا۔اس سے دو متحارب جماعتوں نے سازشوں، باہمی جھگڑوں اور چپقلش کی بجائے انتخابی نتائج کے مطابق ایک دوسرے کا حقِ حکومت تسلیم کیا تھا جو اسٹیبلشمنٹ کو انتہائی ناگوار گزرا تھا لیکن اس کے پاس پارلیمنٹ کی بالا دستی کو تسلیم کرنے کے علاوہ کوئی دوسرا راستہ نہیں تھا ۔ ماضی میں اسٹیبلشمنٹ جس طرح دونوں جماعتوں کو اپنے مقاصد کے لئے استعمال کرتی تھی میثا قِ جمہوریت نے ان کی ان دیکھی سپر میسی کے خاتمہ پر مہرِ تصدیق ثبت کر دی ور حکومتوں کی تبدیلی میں ان کے کردار کو بالکل بے اثر کر دیا۔پی پی پی اور مسلم لیگ (ن) نے اسٹیبلشمنٹ کی بے جا مداخلت کے باوجود اپنی اپنی ٹرم پوری کی اور نئی منتخب حکومت کو اقتدار منتقل کیا جو کہ اسٹیبلشمنٹ کے لئے یہ لمحہِ فکریہ تھا۔اپنی ناقدری کے اسی احساس سے تیسری قوت کے قیام کا خیال پھوٹا اور پی ٹی آئی کوتوانا و طاقتور بنایا ۔اس منصوبہ کو برگ و بار لانے میں ایک عشرہ لگا لیکن آخرِ کار اسٹیبلشمنٹ ایک نئی جماعت کے قیام کو اقتدار دلوانے میں کامیاب و کامران ہو گئی۔یہ ایک الگ بحث ہے کہ یہ کیسے ممکن ہوا؟کس کس ادارے میں اس میں حصہ دسالا اور کس طرح ایک مقبول راہنما کو احتساب کے نام پر اقتدار کے ایوانوں سے اٹھا کر باہر پھینک دیا گیا۔ جو کچھ ان اداروں کے دائرہ اختیار میں نہیں تھا اسی کی طاقت سے منتخب وزیرِ اعظم کو نا اہل قرار دیا گیا۔پانامہ لیکس جس طرح اقامہ لیکس میں تبدیل ہوئی سدا مضحکہ خیز بنارہے گا۔فیصلہ چونکہ پاکستان کی سب سے بڑی عدالت کا تھا لہذا اس پر عمل داری کو یقینی بنانا اسٹیبلشمنٹ کی ذمہ داری تھی۔بس یہی تھا وہ لمحہ جب اسٹیبلشمنٹ کی طاقت اور اہمیت ایک دفعہ پھر مسلمہ قرار پائی کیونکہ جس وزیرِ اعظم کو نا اہل قرار دیا گیا تھا اسمبلی میں اس کی دو تہائی اکثریت تھی اور اسے عدمِ اعتماد یا کسی دوسرے آئینی طریقے سے ہٹانا ممکن نہیں تھا۔جب پہاڑ گر گیا تو پھر اسٹیبلشمنٹ کی طاقت کے سامنے سارے سر نگوں ہو گے لہذا اب حالت یہ ہے کہ ایک دفعہ پھر اسٹیبلشمنٹ کی رضا اور مرضی مسلمہ قرار پائی ہے۔،۔ عمران خان نے حکومت سنبھالتے ہی احتساب کا نعرہ بلند کیا اور اپوزیشن کے تمام مرکزی قائدین کو زندانوں میں محبوس کر دیا۔احتساب اور انتقام میں خطِ امتیاز کھینچنا ناممکن ہو گیا۔ہر وہ آواز جو حکومت پر تنقید کرنے کی جرات کرتی اسے گرفتار کر لیا جاتا۔ نیب نے حکومتی فیصلوں کے پیشِ نظر ان تمام قائدین کو جن کا تعلق اپو زیشن سے تھا قیدو بند کے حوالے کرنے میں بڑی پھرتیاں دکھا ئیں جبر کی ایک ایسی آندھی چلائی گئی جس سے حکومت بھی متاثر ہوئی اور اپوزیشن کی شدید مزاحمت سے اس کے لئے امورِ مملکت چلانا مشکل ہوتا گیا۔ اسمبلی کا اجلاس چلانا اور قانون سازی کرنا ناممکن ہوتا چلا گیا۔خوف کی ایک ایسی لہر چلی جس نے بیووکریسی اور کاروباری حضرات کو خوفزدہ کر دیا جس سے ملک میں بے روزگاری کا راج ہوتا چلا گیا۔حکومت کے لئے اپنے منشور پر عمل کرنا ایک مسئلہ بن گیا۔ایک کروڑ نوکریوں اور پچاس لاکھ گھروں کی تعمیر کا وعدہ ایک مذاق بن کر رہ گیا ۔نئی نوکریاں دینا تو بہت دور کی بات تھی الٹا کئی لاکھ افراد بے روز گار ہو گے جس سے پی ٹی آئی حکومت کی عوامی پذیرائی پر گہرے گاؤ لگے ۔مہنگائی نے رہی سہی کسر پوری کر دی۔حکومت ایک دوراہے پر کھڑی ہوگئی۔اس کے سامنے دو راستے تھے یا تو وہ اپوزیشن کے خلاف اپنی انتقامی پالیسی جاری رکھتی اور بے رحم احتساب سے انھیں جیلوں میں بند کرتی جاتی یا پھر مفاہمانہ طرزِ عمل سے ایک نیاجمہوری ماحو ل تشکیل دیتی تا کہ امورِ سلطنت احسن اند از سے سر انجام پا سکتے۔ سولہ ماہ کی پکڑ دھکڑ کے بعد حکو مت کو احسا س ہوا کہ اس کی انتقامی سوچ غلط تھی بلکہ اس کے لئے سب کو ساتھ لے کر چلنے سے ہی ملک ترقی کر سکتا ہے۔چند دن قبل عمران خان کو یہ اعلان کرنا پڑا کہ جمہوریت کی مضبوطی سب کو ساتھ لے کر چلنے میں ہے۔رانا ثنا اﷲ کے خلاف ہیروین کے مقدمہ نے حکومت کو دفاعی انداز اختیار کرنے پر مجبور کر دیا۔اس مقدمہ نے ساری بازی ہی پلٹ دی ۔پانچ ماہ کی طویل نظر بندی کے بعد عدالت نے رانا ثنا اﷲ کی ضمات منظور کر لی جس سے حکومت ہل کر رہ گئی۔ رانا ثنا اﷲ کے خلاف کئی وفاقی وزرا ثبوتوں کے انبار کی بات کر رہے تھے اور ٹیلیویژن پر قسمیں کھاکا کر عوام کو یقین دلا رہے تھے کہ رانا ثناا ﷲ مجرم ہیں اور وہ کسی طرح سزاسے بچ نہیں سکتے۔انتقام میں قائم کردہ مقدمات میں چونکہ شہادتوں،ثبوتوں اور دستاویز کا فقدان ہوتا ہے اس لئے عدالتیں ضمانت دینے پر مجبور ہو جاتی ہیں۔اب حالت یہ ہے کہ تمام مرکزی قائدین یا تو ملک سے باہر ہیں یا پھر ضمانت پر رہائی پا چکے ہیں اور جو کچھ رہ گئے ہیں وہ بھی جلد یا بدیر ضمانتوں پر جیلوں سے باہر ہوں گے کیونکہ مقدمات ذاتی انتقام اور انانیت کی وجہ سے قائم کئے گے تھے ۔پکڑ دھکڑ کے ماحول میں حکومت سوئٹزر لینڈ میں پڑے ۲۰۰ (دو سو )ارب ڈالرز کی واپسی کے لئے حکومت کوئی قدم نہیں اٹھا سکی ۔ میاں برادران کی کرپشن سے جمع شدہ دولت اور زرداری فیملی کی منی لانڈرنگ میں ملوث رقوم کی واپسی کی کوئی سبیل سامنے نہ لا سکی جس سے قوم میں مایوسی پھیلتی چلی گئی اور حکومت کو سبکی کا سامنا کرنا پڑا۔میرے دوست سہیل وڑائچ نے عمران خان کی حکومت کے ابتدائی ایام میں انھیں انتقام کی بجائے مفاہمت کی سیاست کو اختیار کرنے کا مشورہ دیا تھا لیکن عمران خان نے کسی ایسی تجویز کو در خورِ اعتنا نہ سمجھا تھا اور اپوزیشن کو کچلنے کے اپنے ایجنڈے کو آگے بڑھانے کے عزم کو جاری رکھا تھا لیکن اس کا نتیجہ سب کے سامنے ہے ۔ جب منہ کی کھانی پڑی اور امورِ مملکت چلانا مشکل ہو گیا تو پھر اسی میثاقِ جمہوریت کا سہارا لینا پڑا جس کا وہ مذا ق اڑایا کرتے تھے ۔زپنی حکومی کشتی بھنور کی زد میں آئی تو پھر سب کچھ جائز ہو گیا۔ میثاقِ جمہوریت محترمہ بے نظیر بھٹو کی دور اندیشی،فہم و فراست ، دور بینی ،جمہوریت سے محبت ،عوامی حاکمیت سے عشق اور آمریت سے نفرت کی شاہکار دستا ویز ہے جس میں ہر جمہوری حکومت کی بقا مضمر ہے۔ بی بی شہید نے ذاتی انا کی قربانی دے کر اس دستاویز کی بنیاد رکھی ۔ جمہوری جدو جہد میں بھٹو خاندان نے بڑی تکالیف برداشت کی تھیں لہذا وہ نہیں چاہتی تھیں کہ ذاتی انتقام اور دشمنی کی یہ فضا سدا قائم رہے۔وہ پاکستان کو پر امن،مستحکم اور جمہوری ملک دیکھنا چاہتی تھیں اور یہ اسی صورت میں ممکن تھا کہ یہاں عوامی مینڈیٹ کا احترام کیا جائے۔میثاقِ جمہوریت بی بی شہید کا ایسا حسین تحفہ ہے جسے کبھی نظر انداز نہیں کیا جاسکتا۔یہ ایسا لنگر ہے جس پر جمہوریت کی کشتی استوار ہے ۔مینڈیٹ کا احترام جمہوریت ہے اور یہی میثاقِ جمہوریت کی روح ہے جس سے فرار کسی کیلئے بھی ممکن نہیں ہے۔،۔  	Politics Articles	مفاہمانہ روش کا آ غاز
راقم مدت بعد قلم پکڑے پرانی ان وادیوں میں کھونے کی کوشش میں تھا کہ یک دم اند ر سے آواز نکلی کیوں نا گذرے ہوئے ان ایام کا تذکرہ اپنے دوستوں سے کیا جائے جن دنوں راقم اپنے دوستوں اور پڑھنے والوں سے دور رہا ۔ 2015سے اپنے اس آخری کالم کا ذکر کرتا چلوں جس میں راقم اپنی ذاتی ذندگی کے نئے باب کھولنے کی ڈگر پر چل پڑا تھا ۔مجھے آج بھی وہ شام یاد ہے جس دن میری بیگم صاحبہ اپنے میٹھے میٹھے طعنووں سے میری روح کو غذا پہنچا رہی تھی اور راقم نے تنگ آ کر اپنے دوست عرفان سے کاروبار کے متعلق مدد مانگی تھی ۔بتاتا چلوں عرفان میرے گھر میں روزدودھ دیتا ہے اور اسی بنا پر اس سے اچھا تعلق بن چکا تھا ۔عرفان نے مشورہ دیا کہ دونوں بھائی مل کر کاہنہ بازارمیں چائے کا سٹال کھول لیتے ہے۔بات بڑی عجیب سی لگی مگر گھر کے حالات سے تنگ آ کر راقم نے حامی بھر لی۔ اگلے ہی روز راقم عرفان کے ہمراہ غازی روڈباذارسے چائے پکانے کا سارا سامان خرید کر اپنے لئے دھونڈی بازار میں چھوٹی سی دوکان( جسے راقم نے دو ہزار روپے ماہوار میں لے رکھا تھا ) میں رکھااورطے پایا کے کل ہم مل سارے بازار والوں کو اچھی سی چائے بنا کر فری پلا ئے گے۔گھر جا کر عرفان نے کال کی کے سلنڈر تو ابھی ہم نے لیا ہی نہیں راقم کی ذمہ داری لگائی گئی کہ کل وقت مقررہ سے پہلے سلنڈر میں گیس بھرا کر لے آئے ۔ راقم حسب حکم سلنڈر والی دوکان پر اپنی باری کا انتظار کر رہا تھا کہ اچانک سے موبائل کی گھنٹی بجی ۔کال ماموں جا ن کی تھی ارجنٹ حکم صادر کیا گیا کہ اپنے کاغذات لے کر ماڈل ٹاون چلے جاؤ وہا ں پر آپ کے چھوٹے ماموں امتیاز آپکا انتظار کر رہے ہے اور اپنے کاغذ الیکشن کے لئے جمع کرواں۔راقم چونکا یہ کیسی بات سننے کو ملی الیکشن لڑوں گا اور وہ بھی میں جس کے پا س گھر میں راشن کے لئے بھی بندوبست نہیں تھا مگر دل ہی دل میں خوش بھی تھا کہ میں بھی بڑا آدمی بن جاوں گا سب لوگ مجھے سلام کیا کرے گے فلاں فلاں فلاں۔۔۔۔۔۔راقم گو مگوں کا شکار تھا کہ ایک اور کال کی گھنٹی بجی اب کی بار کا ل پر شوکت قریشی صاحب جو کے سابقہ جنرل کونسلر اور اور ذبردست صلا حیت کے حامل انسان ہے۔انہوں نے بھی وہی بات کی ۔راقم خیالوں کی دنیامیں غم ہو گیااور اپنے لکھے ہوئے الفاظ یاد کرنے لگا ۔۔۔۔بلدیاتی الیکشن یہ کیسی دلچسپ اور حیرت انگیز بات ہے کہ پاکستان کی 70 سالہ تاریخ میں کسی جمہوری حکومت نے ملک میں بلدیاتی انتخابات نہیں کروائے، اچھے برے بلدیاتی نظام فوجی ڈکٹیٹروں ہی کے دور میں قائم کیے گئے۔ہمارے ملک میں جمہوریت ابھی تک لولی لنگڑی ہے اور سیاسی مفکرین اس لولی لنگڑی جمہوریت کو آمریت سے بہتر قرار دیتے ہیں۔ بلدیاتی نظام کو جمہوریت کی نرسری کہا جاتا ہے جس ملک کے سیاستدان نرسری ہی کو مفلوج کرکے رکھتے ہوں، اس ملک میں جمہوریت کے فروغ کی امید کیسے کی جاسکتی ہے۔ ہمارے ملک میں اگر جمہوریت کو فروغ دینے اور اسے عوامی بنانے کی کوشش کی جاتی تو آج جمہوریت کی وہ شکل نہ ہوتی جس میں عوام کا حصہ صرف 5 سالوں میں ایک بار اشرافیہ کے حق میں ووٹ ڈالنے تک محدود ہے۔پہلی بار شدید عوامی اور میڈیا کے دباؤ کی وجہ سے بلدیاتی انتخابات کروائے جا رہے تھے لیکن یہ کس قدر افسوس کی بات ہے کہ منتخب بلدیاتی اداروں کو مالی اور انتظامی اختیارات سے محروم کردیا گیا تھا۔ بلدیاتی اداروں کی دنیا بھر میں اہمیت کی دو وجوہات ہیں۔ ایک یہ کہ بلدیاتی ادارے عوام کے مقامی اور علاقائی مسائل حل کرنے کا ایک بہترین ذریعہ ہوتے ہیں، دوسری وجہ یہ ہے کہ بلدیاتی ادارے جمہوریت کی نرسری کا کردار ادا کرتے ہیں۔ ترقی یافتہ ملکوں میں تو سیاستدانوں کی پہلی تربیت بلدیاتی اداروں ہی میں کی جاتی ہے اور قومی سیاست میں داخل ہونے سے پہلے امیدواروں کو بلدیاتی اداروں میں عملی تربیت حاصل کرنا پڑتی ہے۔بدقسمتی سے ہماری سیاست کبھی عوامی نہیں رہی ، جس کا نتیجہ یہ نکلا کہ ہماری جمہوریت بھی عوامی نہ رہی بلکہ اشرافیائی بن کر رہ گئی۔ بلدیاتی نظام میں بلدیاتی اداروں کو مالی اور انتظامی اختیارات حاصل ہوتے ہیں چونکہ اختیارات کی تقسیم اشرافیہ کی فطرت اور مفادات کے خلاف ہوتی ہے۔ اسی لیے حکمران اشرافیہ بلدیاتی اداروں کی مخالف رہتی ہے، اختیارات کی تقسیم کا خوف ہی ہماری اشرافیائی جمہوریت پرکسی اشرافیائی جمہوریت میں نہ بلدیاتی انتخابات کروائے گئے نہ بلدیاتی نظام کو پنپنے دیا گیا۔سال 2013 کے انتخابات کے نتیجے میں جو حکومتیں برسر اقتدار آئیں اگر وہ عوام سے مخلص ہوتیں اور عوامی مسائل حل کرنا چاہتیں تو بلدیاتی اداروں کوکام کرنے کی آزادی دیتیں اور انھیں مالی اور انتظامی اختیارات دیتیں لیکن چونکہ حکمران طبقات نہ عوام سے مخلص ہیں نہ اختیارات کی تقسیم پر آمادہ ہیں اسی لیے بلدیاتی اداروں کو مالی اور انتظامی اختیارات سے محروم رکھا گیا ہے اور وہ اربوں روپوں کے فنڈز جو بلدیاتی اداروں کا حق ہیں وہ اپنے ایم این ایز اور ایم پی ایز کو دے رہی ہیں جو ان بھاری فنڈزکے حقدار نہیں ہیں۔میڈیا کی خبروں کے مطابق ایم این ایز کو 94 ارب روپوں کے فنڈز دیے گئے ہیں اور ہماری اشرافیائی روایت کے مطابق یہ بھاری فنڈز عوام کے علاقائی مسائل کے حل میں استعمال کرنے کے بجائے خرد برد میں استعمال ہوں گے۔ حیرت اس بات پر ہے کہ برسوں سے یہ سلسلہ جاری ہے جب بلدیاتی اداروں کو مالی اور انتظامی اختیارات سے محروم کر دیا جائے گا تو پھر بلدیاتی ادارے کس طرح اپنی ذمے داریاں پوری کرسکیں گے؟یہ ساری خرابیاں ہماری اشرافیائی جمہوریت کی پیدا کردہ ہیں جمہوری قیادت، بلدیاتی اداروں کے ذریعے ہی پیدا کی جاتی ہے اور ہماری اشرافیہ اس حقیقت سے پوری طرح باخبر ہے کہ بلدیاتی نظام کو فعال رکھا گیا تو ان اداروں سے سیاسی قیادت ابھرے گی اور یہ قیادت نچلے طبقات پر ہی مشتمل ہوگی اور اشرافیہ سیاست میں نچلے طبقات کی قیادت کو آگے آنے دیتی ہے تو اس کی 70 سالہ اجارہ داری ختم ہوجاتی ہے۔ یہ ہے وہ خوف جو بلدیاتی اداروں کو مفلوج کرنے میں اہم کردار ادا کر رہا ہے۔  	Politics Articles	انمول یادیں
یہ تووہ لوگ تھے جن کے مفادات تاجِ برطانیہ سے وابستہ تھے۔جن کے آباواجدادنے سر،نائٹ اورلارڈزکے خطابات سے اپنی زندگیوں کوآراستہ کیا۔انگلستانوں میں بڑی بڑی جاگیروں،جائیدادوں اورمحلات کے مالک اوردریائے ٹیمزکے کنارے بگ بین کے سائے میں واقع پارلیمنٹ کی عمارت کے ہاؤس آف لارڈزمیں بیٹھنے والے،برادرم لارڈنذیراحمد کے پہلومیں براجمان، برطانیہ کے چرچ سے وابستہ اوردنیابھرکی مشنریوں کے سرپرست لیکن ان کی اولادوں کویہ کیاہوگیا! اس خاتون کاپرداداہربرٹ ہنری ایسکوتھ1908ءسے1916ءتک اس زمانے کے برطانیہ کاوزیراعظم رہاہے جب اس سلطنت پر سورج غروب نہیں ہوتاتھا۔جنگِ عظیم اوّل میں برطانوی قوم کوفتح کی منزل کی طرف لیجانے والا،مسلمانوں کی عظیم سلطنتِ عثمانیہ کوپارہ پارہ کرنے کیلئے لارنس آف عریبیہ سے سازشوں کاجال پھیلانے والا،اوربرطانیہ کی بحری افواج کا نقشہ بدلنے والااوراس کی پوتی ایماکلارک چندسال پہلے برطانوی پریس کے سامنے آئی اوربڑے فخرکے ساتھ اعلان کیا کہ اس نے اسلام قبول کرلیاہے اورپھرساتھ ہی کہاکہ میں نے اسلام مغرب کی منافقانہ اقدارسے نفرت اوراس کے ارد گرد بکھری غلاظت سے دورہونے کیلئے قبول کیاہے۔پورے پریس میں سنسنی دوڑگئی جب اس خاتون نے کہاکہ میں وہ واحد خاتون نہیں ہوں بلکہ برطانیہ کے ہزاروں بڑے بڑے خاندانوں کے افرادجن کی بنیادپربرطانیہ کی اشرافیہ قائم ہے،اسلام قبول کرچکے ہیں اوریہ کوئی بدلنے والافیشن نہیں،دلوں میں اترنے والی حقیقت ہے ۔ اس خاتون کے اعلان کے بعدبی بی سی کے سابق ڈائریکٹرایک تحقیقی فہرست لیکرمیدان میں آگیا،اس نے کہاکہ میرانام یحییٰ ہے اوراس نے ایسے تمام بڑے بڑے سر،نائٹ اورلارڈزحضرات کے ناموں کی ایک فہرست لوگوں کے سامنے پیش کردی جواسلام قبول کرچکے ہیں۔یحییٰ نے کہاکہ میری معلومات کے مطابق اس وقت تک(16323)اعلیٰ مناصب کے حامل افراد حلقہ بگوش اسلام ہوچکے ہیں(اب ان کی تعداد تقریباًدگنی ہوچکی ہے)۔یہ سن کے سب نسلاًشکلاًاورعزت ومرتبہ کے لحاظ سے خالص انگریزہیں،نہ کبھی محکوم رہے ہیں اورنہ کوئی معاشی،نفسیاتی یاغلامی مجبوری انہیں اس طرف مائل کرنے کا راستہ بنی ہے بلکہ سب کے سب یہ کہتے ہیں کہ ہم نے سکونِ قلب کابہترین راستہ اسلام میں تلاش کیاہے۔ یحیٰ برٹ نے کہا کہ ان سب کاکہناہے کہ یہ صرف اسلام کے مناسب،جامع روحانیت سے پُرپیغام کااعجازہے کہ ہم اس روشنی سے آشناہوئے۔ ادھر ہربرٹ ہنری ایسکوتھ کی پوتی نے ہائی گروکے علاقے میں ایک اسلامی باغ بنایاہے جس میں مسجد اوراسلامی تعلیمات کاانتظام موجودہے اورپردہ کے ساتھ سیر بھی،اوراب وہ سرے کے علاقے ووکنگ میں ایک کارپارک خرید کراسے بھی ویسے ہی پارک میں منتقل کرچکی ہیں۔چالیس سال کایہ انگریز ایرل آف باربروگ جوبرطانیہ میں اٹھائیس ہزار ایکڑاراضی کامالک ہے جوشائدہی چندلوگوں کے پاس ہوتی ہے، مسلمان ہواتواپنانام عبدالمتین رکھا۔پریس کے لوگ حیرانی سے پوچھنے لگے توکہنے لگاتم اسلام کوپڑھ کرتودیکھو۔ کرسٹینابیکرجس کانام کبھی عمران خان کے ساتھ لیاجاتاتھا،کہنے لگی کہ اس نے اسلام کاذکرعمران خان سے سنالیکن اس کو پڑھنے کے بعدحیرت میں ڈوبتی چلی گئی،کتنی دیرتک اپنے مسلمان ہونے کااعلان نہ کرسکی کہ میرے اردگردمتعصب ذہن انگریزتھے جوکبھی سفیدچمڑی والے اور خصوصاًاعلیٰ نسل کے انگریزکامسلمان ہونابرداشت نہ کرسکتے تھے۔ برطانیہ کے ایک بہت ہی سنیئربیوروکریٹ فرینک ڈوبسن یٹااحمدڈوبسن،جس نے اسلام قبول کیا،آج اسلام کاایک بہت شعلہ بیاں وکیل بن چکاہے اوراس نے برطانیہ کی مسلم کونسل میں ایک کمیٹی بنائی ہے جسے کہتے ہیں،جس کاکام ہی اعلیٰ نسل کے گوروں کواسلام کی حقانیت سے آگاہ کرناہے۔ حیرت کی بات یہ ہے کہ سب اعلیٰ نسل انگریزایک وزارتِ خارجہ کے سابقہ سفیراوربرطانیہ کے خارجہ امورکے ماہرکی کتاب اسلام اورانسان کی منزل پڑھ کرمسلمان ہوئے ہیں۔یہ شخص چارلس ایسٹن کہتاہے کہ مجھے ہزاروں خطوط ایسے ملتے ہیں جوکہتے ہیں کہ ہم عیسائیت اورمغرب کے غلیظ اوربھیانک روپ کے ساتھ منافقانہ روّ ٰیے سے بیزارہیں،ہمیں کوئی ایسامذہب بتاؤجوان سب روایات اوراقدارکویکسرردکرتاہواوروہ پھراسلام کا مطالعہ کرتے ہیں اورانہیں کوئی مسلمان ہونے سے نہیں روک سکتا۔ ادھرایسکوتھ کی پڑپوتی ایماکلارک نے کہاہے کہ برطانیہ کوصرف ایک میلکم ایکس جیسے روحانی رہنما ء کی ضرورت ہے اورپھردیکھئے جیسے اس نے امریکاکے کالوں کوحلقہ بگوش اسلام کیا،کس طرح برطانیہ کے گورے جوق درجوق مسلمان ہوں گے،یوں لگے گاجیسے ایک ہجوم جلوس کی صورت میں مسلمان ہونے کیلئے روانہ ہواہے۔ان اعلیٰ نسل گوروں کے مسلمان ہونے کی وجہ سے ملکہ برطانیہ کوبکنگھم پیلس میں بھی جمعے کی نمازکیلئے وقفہ کرناپڑتاہے تاکہ مسلمان نمازادا کرسکیں۔یہ وہ قوم ہے جن کی راہ پرچلنے پرمیرے ملک کے نواب،وڈیرے،صنعتکار،دانشور،ادیب اورحکمراں فخر کیا کرتے تھے اورآج بھی کرتے ہیں۔عام آدمی اس زمین کے خواب دیکھتاتھااورباوجودلاکھ پابندیوں کے اب بھی ان کی اولادیں یہاں آبادہونے کاخواب دیکھتی رہتی ہیں،بڑوں بڑوں کاقبلہ اس طرف مڑتاہے لیکن حیرت ہے کہ جب انہی مغرب کے رہنے والوں نے اپنے ارد گرد دیکھا توانہیں اس قبلہ حقیقی کی طرف منہ موڑنے میں صرف چندلمحے لگے جودنیاکے بتکدوں میں خدا کا پہلاگھرتھا۔ وہ قوم توآج بھی فخرسے کہہ سکتی ہے کہ ہمارے لوگوں نے حق کاراستہ اختیارکیاتوہم نے قبول کرلیالیکن پتہ نہیں کیوں میری شرمندگی،میری ذلت،میری ندامت ختم ہونے کونہیں آتی۔(16323)اعلی نسل کے گورے مسلمان ہوتے ہیں تو بکنگھم پیلس میں جمعہ کے اوقات میں چھٹی ہوتی ہوجاتی ہے اورجہاں ایوانِ صدراوروزرائے اعظم اوراسمبلیاں مسلمانوں سے بھری پڑی ہیں،وہاں جمعہ کی چھٹی پریہ کہہ کرطنزکیاجاتاہے کہ ہم پسماندہ کہلائیں گے،ہمارے ان داتاہم سے روٹھ جائیں گے،ہم کاروبارمیں گھاٹے کاسودانہیں کرسکتے۔یہ تومیرے رب کافضل ہے وہ جسے چاہے دنیاکی حرص وہوس کا سودا دے دے اورجسے چاہے آخرت کے نفع کی پوٹلی پکڑادے۔ رہے نام میرے رب کاجس نے اس دنیاکے امتحان سے انسان کی آخرت کوجوڑدیاہے! جوہری کوکیامعلوم،کس طرح کی مٹی میں کیسے پھول ہوتے ہیں کس طرح کے پھولوں میں کیسی یاس ہوتی ہے جوہری کوکیامعلوم جوہری توساری عمرپتھروں میں رہتا ہے زرگروں میں رہتاہے جوہری کوکیامعلوم یہ توبس وہی جانے جس نے اپنی مٹی سے اپناایک اک پیماں،استواررکھاہو جس نے حرفِ پیماکااعتباررکھاہو جوہری کوکیامعلوم کس طرح کی مٹی میں کیسے پھول ہوتے ہیں کس طرح کے پھولوں میں کیسی باس ہوتی ہے	Politics Articles	گھاٹے کا سودا
جے این یو کے حملے پر بہت کچھ کہا جارہا ہے لیکن اس کی بنیادی وجہ عدم رواداری پر کوئی بات نہیں کرتا ۔ ہندو راشٹر دل کے پنکی چودھری نے تو اس کا کھلے عام اظہار کیا ہے لیکن پورا سنگھ پریوار اس کا قائل ہے۔ رکن پارلیمان اوما بھارتی جیسے لوگ وہ اس کو فروغ دیتے ہیں ۔ان کو یونیورسٹی پر ہونے والے حملے کا کوئی افسوس نہیں ہےاس لیے وہ نقاب پوش حملہ آوروں کی مذمت کرنا ضروری نہیں سمجھتیں جبکہ ادھو ان کےچہرہ ڈھانکنے کو بزدلی کی نشانی مانتے ہیں ۔ اوما بھارتی بھڑکانے والوں کو زہریلے سانپ کے لقب سے نوازتی ہیں ۔وہ ان زہریلے دانتوں کو نکالنے کی وکالت کرتی ہیں ۔ یہ لوگ اپنے سے اختلاف کرنے والوں کو سماج کے لیے مضر سمجھتے ہیں ان کو سدھارنے کے لیے دانت توڑنے میں یقین رکھتے ہیں ۔ جے این یو کا حملہ دلائل کے بجائے ڈنڈے کے زور اصلاح نافذ کرنے والی مشق کا حصہ ہے۔ اس رحجان کو پروان چڑھانے کے لیے ’’ دیش کے غداروں کو ، گولی مارو سالوں کو ‘ جیسے اشتعال انگیز نعرے لگوائے جاتے ہیں اور اس کا عملی مظاہرہ جے این یو کےتشدد کی شکل میں رونما ہوتا ہے۔ وزیر داخلہ بزور قوت جبرو استبداد نافذ کرنے کی ترتیب(chronology) اس طرح بیان کرتے ہیں کہ پہلے سی اے اے آئے گا (تاکہ سارے ہندووں کی شہریت بحال کردی جائے) اور پھر اس کے بعد این آر سی لاگو ہوگا (تاکہ مسلمانوں سے ان کی شہریت چھین لی جائے)۔ امیت شاہ بین السطور بہت کچھ کہتے ہیں جس کو قوسین میں لکھنا پڑتا ہے۔ وزیر داخلہ جس وقت یہ بیان دیتے ہیں وزیراعظم نریندر مودی نہ جانے کہاں اور کن خیالات میں کھوئے ہوئے ہوتے ہیں ۔ اس لیے رام لیلا میدان میں رام کا نام لے کر کہہ دیتے ہیں این آر سی پر کبھی بات ہی نہیں ہوئی وہ تو صرف آسام کے لیے ہے اور سارے ملک میں کوئی عقوبت خانہ ((detention camp موجود ہی نہیں ہے حالانکہ ان میں ۲۹ لوگوں کے موت کی خبر بھی آچکی ہے ۔ اس مہا جھوٹ کے بعد جب امیت شاہ سے استفسار کیا جاتا ہے کہ آپ کچھ کہتے ہیں اور مودی جی کچھ اور کہتے ہیں تو اس میں سچ کیا ہے؟ تو وہ جواب دیتے ہیں مودی جی نےجو کہا وہی سچ ہے یعنی وہ خود اور ان کے سارے ویڈیو جھوٹ بول رہے ہیں ۔ وزیر داخلہ امیت شاہ کی ایک اور ترتیب(chronology) دیکھیں ۔ وہ دہلی کے لوگوں سے کہتے ہیں دہلی میں کچھ لوگ انتشار پھیلا رہے ہیں ۔ ’ٹکڑے ٹکڑے گینگ کو سبق سکھانے کا وقت آگیا ہے۔ پولس ان سے نمٹ رہی ہے اب دہلی کی عوام اپنی ذمہ داری نبھائے گی یا نہیں؟ یعنی آ ئندہ انتخاب میں سرکار بدلے گی یا نہیں ؟ شاہ جی نے ترتیب بتاتے ہوئے سوچا ہوگا کہ عوام ان کے جھانسے میں آکر دہلی میں کمل کھلا دیں گے لیکن وہ بھول گئے کہ یہ گاندھی نگر کے سیدھے لوگ نہیں ہے کہ جنہوں نے ان کو کامیابی کیا بلکہ یہ دہلی کے ٹھگ ہیں ۔ ان لوگوں نے اپنی دوکان چمکانے کے لیےکمل تھام رکھا ہے۔وہ جانتے ہیں کہ دہلی کے وزیر اعلیٰ کے پاس تو کسی مئیر جتنے اختیارات بھی نہیں ہیں ۔ اس کو لیفٹیننٹ گورنر تک نہیں پوچھتا ۔وہ اپنے ذاتی تحفظ کے لیے بھی مرکز کے تحت کام کرنے والی پولس کا محتاج ہے تو بھلا ٹکڑے ٹکڑےگینگ کا کیا بگاڑ سکتا ہے؟ دہلی کے بھکتوں نے شاہ جی کی آگیہ کا پالن کرنے کے لیے دہلی پولس کے نقشِ قدم پر چلتے ہوئے جامعہ کی طرز پر الیکشن کا انتظارکیے بغیر جے این یو کے طلباء کو سبق سکھانے کے لیے کا ارادہ کرلیا کیونکہ ’یہ اندر کی بات تھی پولس ان کے ساتھ تھی‘۔ اور اب دہلی کے وزیر اعلیٰ اروند کیجریوال نے اس کی تائید کرکے باہر کی بات بنا دیا ہےانہوں نے کہا’’دہلی پولس کیا کرسکتی ہے؟ اوپر سے حکم اگر آئے گا کہ آپ کو تشدد نہیں روکنا ، نظم و نسق کو ٹھیک نہیں رکھناتو وہ بیچارے کیا کریں گے؟‘‘ لیکن سوچنے والی بات یہ ہے کہ پولس والے بھی تو انسان ہیں ۔ ان کی بھی اولاد ہے ۔ ان کے دل میں بے قصور طلباء کے تئیں ہمدردی کیوں نہیں پیدا ہوئی ؟ اس سوال کا جواب کیجریوال کے پاس یہ ہے کہ ’’اگر (یہ افسران ) نہیں مانتے تو معطل کردیئے جاتے ‘‘۔ جس ملک میں پولس فورس اپنے سیاسی آقاوں سے اس قدر خوفزدہ ہو وہاں عام آدمی کی حالت کا اندازہ لگانا مشکل نہیں ہے۔ اس میں شک نہیں کہ جے این یو میں شاہ جی کی طے کردہ ترتیب ، تحفظ او رہنمائی میں حملہ ہوا؟ پولس کو اندر جانے کی اجازت نہیں تھی اور وائس چانسلر باہر آنے احکامات نہیں تھے دونوں نے کمال فرمانبرداری کا مظاہرہ کیا ۔ پولس صدر دروازے پر تعینات رہی ۔ اس کے سامنے سے پچاس غنڈے لاٹھی ، ڈنڈے ، ہاکی اور لوہے کی سلاخیں لے کر یونیورسٹی کے اندر داخل ہوئے لیکن اس نے ان کو روکنے کے بجائے اپنی آنکھیں بند کر لیں بڑے آرام سے اندر جانے دیا ۔ سنگھ پریوار کی طلباء تنظیم اے بی وی پی کا الزام ہے کہ اس کے کئی ارکان کو ان حملہ آوروں نے زدو کوب کیا ۔ اس دعویٰ کو اگر درست مان لیا جائے تو سوال یہ ہے کہ شاہ جی کی پولس نے حملہ آوروں کو اندر جانے سے کیوں نہیں روکا اور باہر آتے ہوئے کیوں نہیں پکڑا؟ کیا شاہ جی کو بھی اے بی وی پی والوں سے کوئی ہمدردی نہیں ہے۔ وہ اپنے محل سے نکل کر ان کو بچانے کے لیے جے این یو کیوں نہیں گئے؟ اور سب سے اہم سوال یہ ہے اس میں اے بی وی پی کی مخالف آئشی گھوش کیسے زخمی ہوگئیں ؟ مودی اور شاہ تلخ سوالات کو سننے اور ان کا جواب دینے کے قائل نہیں ہیں اس لیے ان سے جوابات کی توقع کرنا فضول ہے۔ سنگھ پریوار اپنے مستقبل کی نسل کو اس طرح کی بیان بازی سے منع نہیں کرتا کیونکہ یہ ان کی تربیت کا حصہ ہے ۔ آگے چل کر ان کو یہی کذب بیانی کرنی ہے اس لیے ڈھٹائی کے ساتھ اپنے نوجوانوں کو جھوٹ بولتے ہوئے دیکھ کر اس کے بزرگ خوش ہوکراپنے تابناک مستقبل کے یقین میں اضافہ کرتے ہیں ۔ ہندوراشٹر دل کا پنکی چودھری ابھی اس معاملے میں کچا ہے اور منافقت کے شعبے میں اسے مزید تربیت درکار ہے۔ تربیت کے بعد اسے بھی پرگیہ ٹھاکر کی طرح ایوان پارلیمان کا انتخاب لڑا کر سرکار دربار میں جگہ دے دی جائے گی ۔ بعید نہیں کہ یوگی ادیتیہ ناتھ کی جگہ اسے وزیر اعلیٰ بنادیا جائے لیکن اس کا امکان کم ہے کیونکہ ملک کا نوجوان طبقہ سنگھ کے سحر سے نکل چکا ہے۔ ملک کے طول و عرض میں ہونے والے مظاہرے اور ان میں نوجوانوں کی کثیر تعداد اس کا بین ّ ثبوت ہے۔ جے این یو میں فیس اضافہ کے خلاف شروع ہونے والا احتجاج اب وائس چانسلر ہٹاو مہم میں تبدیل ہوچکا ہے۔ طلباء برادری تشدد پر وی سی کی مجرمانہ خاموشی پر چراغ پا ہے اور استعفی کا مطالبہ کر رہی ہے۔ اس مقصد کی خاطرایوانِ صدارت کی جانب جانے والے جلوس پر پولیس نے ان پر لاٹھی چارج کر کے سینکڑوں طلباء کو حراست میں لے لیا۔اس سرکاری دہشت گردی میں حراست کے باوجود طلباء کا حوصلہ بلند ہے ۔ انہوں نے ٹوئٹ کیا ہے کہ ، ’’پولیس کی بربریت راشٹرپرتی بھون کی طرف گامزن ہمارے پُرامن مارچ کو نہیں روک پائے گی۔ ہم پُر زور انداز میں وی سی ہٹاؤ کا مطالبہ اٹھاتےر ہیں گے۔‘‘اسی کے ساتھ جے این یو طلباء یونین نے میڈیا سے ایک دلچسپ درخواست کردی ، ’’ میڈیا نے ہماری خبر کو نشر کی، ہم اس کے لیے شکر گزار ہیں لیکن ہماری گزارش ہے کہ جب تک طلباء جواب میں پولیس پر لاٹھی نہ چلائیں برائے مہربانی نہتے طلباء پر مسلح ریاستی حملہ کو جھڑپ نہ کہا جائے‘‘۔ اس ٹوئٹ میں یونین نے سرکار کے ساتھ گودی میڈیا کو بھی بے نقاب کردیا ۔ (۰۰۰۰۰جاری)	Politics Articles	جے این یو کی آگ سے وی سی کے ساتھ شاہ کو بھی خطرہ
ہندوستان کو دنیا کی عظیم ترین جمہوریت اور پاکستان کو ناکام ترین ریاست سمجھا جاتا ہے۔ گزشتہ ہفتہ ننکانہ صاحب اور جے این یو کے اندر رونما ہونے والے واقعات کے تناظر میں اس دعویٰ جائزہ لیا جانا چاہیے۔ خلاصہ یہ ہے کہ جمعہ کو گردوارہ ننکانہ صاحب کے باہر اشتعال انگیز نعرے بازی ہوئی اور اتوار کو پولیس نے قومی تحفظ ایکٹ کے تحت اس کے لیے ذمہ دار عمران چشتی کو گرفتار کر لیا ۔ اتوار کو جے این یو پر حملہ ہوا اور منگل کو پولس نے اس میں زخمی ہونے والی طلباء یونین کی صدر آئشی گھوش کے خلاف ایف آئی آر درج کرلی ۔ اس حملے کی ذمہ داری قبول کرنے والے پنکی چودھری کے خلاف ہنوز کوئی کارروائی نہیں کی گئی۔تفصیل یہ ہے کہ جمعہ ۳ جنوری کو ایک مشتعل ہجوم نے گرودوارہ کے باہر تقریباً چار گھنٹے تک مظاہرہ اور احتجاج کیا نیز عمران چشتی نے سکھ برادری کو دھمکیاں دیں ۔ یو نیورسٹی میں اتوار ۵ جنوری کو فیس اضافہ کے خلاف احتجاج کرنے والے طلباء پر ۵۰ دہشت گردوں نے حملہ کردیا اورگالی گلوچ کرنے کے بعد انہیں زخمی کردیا۔ ان ظلباء کو علاج کے لیے اسپتال میں داخل کرنا پڑا۔ ہندو رکشا دل کے پنکی چودھری نے اس حملے کی ذمہ داری کرکے سچے دیش بھکت کی حیثیت سے ملک کے غداروں کو سبق سکھانے کا عزم دوہرایا۔ ہندوستانی ذرائع ابلاغ نے جس معاملہ کو اچھال کر سی اے اے کو جائز قرار دینے کی مذموم کوشش کی اس کی حقیقت یہ ہے کہ گزشتہ سال ستمبر میں محمداحسان نامی شخص پر منموہن سنگھ نے ان کی بہن جگجیت کور کو بزور قوت اغوا کرنے اور جبراً تبدیلیٔ مذہب کے بعد مسلمان لڑکے سے شادی کروانے کا الزام عائد کیا ۔تاہم پولیس نے لاہور کی ایک عدالت میں مجسٹریٹ کے سامنے قانونِ شہادت کی دفعہ 164 کے تحت لڑکی کا بیان ریکارڈ کروایا کہ ’اس نے بغیر کسی دباؤ کے، اپنی مرضی کے مطابق اسلام قبول کرنے کے بعد محمد احسان سے شادی کی ہے۔‘ جگجیت کور کے خاندان کا مطالبہ تھا کہ حکومت جگجیت کوواپس گھر بھیجے، لیکن گورنر پنجاب چوہدری سرور نے دعویٰ کیا کہ ننکانہ صاحب میں اقلیتی سکھ برادری سے تعلق رکھنے والی لڑکی کا معاملہ حل کر لیا گیا ہے۔ چوہدری محمد سرور نے تسلیم کیا کہ سکھ برادری اس واقعہ پر تشویش کا شکار تھی مگر دونوں گھروں کا آپس میں بیٹھ کر صلح کرلینا پوری دنیا کے پاکستانیوں اور سکھوں کے لیے اطمینان کا باعث ہے۔ محمد احسان کا بھائی اپنے چچا کی دوکان پرکام کرتا ہےجہاں ایک گاہک سے دہی میں مکھی کی شکایت پر جھگڑا ہوگیا اور پولیس نے چچا بھتیجے کو گرفتار کر لیا۔ احسان نے اس معاملے کو مذہبی رنگ دے دیا ہے۔ننکانہ صاحب اتفاق سے پاکستان کے وزیرداخلہ اعجاز شاہ کا حلقۂ انتخاب ہے۔انہوں نے اس کا سیاسی فائدہ اٹھانے کے بجائے کہا کہ ایک ذاتی جھگڑے کو مذہبی رنگ دینے کی مذموم کوشش کی گئی ۔ حکومت ہندکےاحتجاج پر یہ کہنے کے بجائے کہ ’ہمارے اندرونی معاملہ میں کوئی مداخلت نہ کرے ‘ پاکستانی دفتر خارجہ نے اپنے بیان میں کہا کہ شہر ننکانہ صاحب میں دو مسلم گروہوں کے درمیان معمولی تنازع کو بین المذاہب مسئلہ قرار دینے کی کوشش کی گئی مگر پولس نے ملزمین کو حراست میں لے لیا ۔گوردوارہ ننکانہ صاحب بالکل محفوظ ہے اور اسے کوئی نقصان نہیں پہنچا۔اس معاملے میں مقدس مقام کی بے حرمتی کرنے کے دعویٰ جھوٹاہے۔ انہوں نے یقین دلایا کہ ’’حکومت پاکستان امن و امان کو برقرار رکھنے اور عوام خصوصاً اقلیتوں کو تحفظ فراہم کرنے کے لیے پرعزم ہے‘‘۔ حکومت کے اس دعویٰ کی تصدیق پنجابی سکھ سنگت کے چیئرمین گوپال سنگھ چاولہ نے بھی کردی ۔ انہوں نے بتایا کہ جب مشتعل ہجوم نے گرودوارہ کے گیٹ کو نقصان پہنچایا ہے تو اس وقت گرودوارہ کے اندر خواتین اور بچے سمیت تقریباً 20 افراد موجود تھے ۔ پولیس نے مظاہرین میں سے دو افراد کو گرفتار کر لیا تھا تاہم گرودوارہ ننکانہ صاحب کے اندر موجود افراد کے تحفظ کی خاطر پولیس نے گرفتار افراد کو رہا کر دیا جس کے بعد احتجاج کا سلسلہ ختم ہو گیا ۔گوپال سنگھ نے یہ تسلیم کیا کہ پولیس اور انتظامیہ نے سکھ برادری کے تحفظ کو یقینی بنانے کے لیے مکمل تعاون کیا ہے۔ اس معاملےکو جو ایک خاندان کا پولیس گرفتاریوں کے خلاف ردعمل تھا، مذہبی مسئلہ بناکر پیش کرنا مناسب نہیں ہے البتہ یہ مطالبہ کیا کہ ’گرودوارہ کے گیٹ کو نقصان پہنچانے والے افراد پر توہین مذہب کا مقدمہ قائم کیا جائے۔‘ حکومت نے اس مطالبہ کے پیش نظر محمد احسان کو گرفتار کرلیا اور معاملہ سلجھ گیا ۔ اس کے برعکس جواہر لال نہرو یونیورسٹی میں فیس اضافہ کے خلاف احتجاج عرصۂ دراز سے جاری ہے۔ مظاہرہ کرنے والے طلباء کی آواز کو دبانے کے لیے کیمپس کے باہر پولس کا عتاب ان پر پہلے بھی ٹوٹ چکا ہے ۔ اتوار کے روزداخلہ کا کام جاری تھا کچھ طلبا و طالبات اس کے خلاف مظاہرہ کررہے تھے اور کچھ اپنا داخلہ کروا رہے تھے کہ اچانک نقاب پوش غنڈوں کے ذریعہ حملہ ہوگیا ۔ اس کو وزیرداخلہ کے اس اشتعال انگیز بیان کے تناظر میں دیکھا جارہا جس میں انہوں نے دہلی کے آئندہ انتخاب ٹکڑے ٹکڑے گینگ کو سبق سکھانے کی تلقین کرتے ہوئے کہا تھا پولس تو اپنا کام کرہی رہی ہے لیکن شہریوں کو بھی اپنی ذمہ داری ادا کرنی چاہیے یعنی وزیراعلیٰ بدل دینا چاہیے۔دہلی کے لوگ جانتے ہیں ان کا وزیراعلیٰ نہ تو پولس پر اختیار رکھتا ہے اور نہ نام نہاد ٹکڑے ٹکڑے گینگ کا بال بیکا کرسکتا ہےیہ کام تو وزیر داخلہ کا ہے ۔ اب اگر وہی عوام سے تعاون مانگ رہے ہیں تو انہیں بھی انتخاب کا انتظار کیے بغیر جس طرح دہلی کی پولس نے جامعہ ملیہ اسلامیہ میں کام کیا تھا اپنی ذمہ داری ادا کرنی چاہیے ۔ بی جے پی کے ترجمان نے گھما پھرا کر اشتراکی تنظیموں پر تشدد کی ذمہ داری ڈالنے کی کوشش کی مگر ’ہندو رَکشا دَل‘ نے اسے اپنے سر لے کر اس کی سازش کو ملیا میٹ کر دیا ہے۔ ہندو رکشا دل کے قومی صدر پنکی چودھری نے ایک ویڈیو جاری کرکے کہا کہ ’’ہمارے ملک میں رہتے ہیں، ہمارے ملک کا کھاتے ہیں اور ہمارے ہی ملک میں تعلیم حاصل کر رہے ہیں، لیکن ملک مخالف سرگرمیاں چلا رہے ہیں جنھیں ہندو رکشا دل کبھی برداشت نہیں کرے گا۔ ملک مخالف سرگرمیاں اگر ہمارے یہاں کوئی کرے گا تو اسے اسی طرح کا جواب دیا جائے گا جیسا کہ کل (5 جنوری کو) ہم نے شام کو دیا ہے۔ اس (جے این یو) حملے کی ساری ذمہ داری ہم لیتے ہیں۔ (وہ) ہمارے مذہب کے خلاف غلط بولتے ہیں اور ان لوگوں کا رویہ ٹھیک نہیں ہے۔ کئی سالوں سے جے این یو کمیونسٹوں کا اڈہ ہے اور ایسے اڈے ہم لوگ برداشت نہیں کرتے۔‘‘ تادمِ تحریر پنکی چودھری کو گرفتار کرنے کی جرأت تو نہیں دکھائی گئی الٹا حملے میں زخمی ہونے والی آئشی گھوش کے خلاف ایف آئی آر درج کرلی گئی ہے۔ دنیا بھرکے عدل پسند لوگ جب ان دو واقعات کے تناظر میں ہندوستان و پاکستان کے سیاسی ماحول کا موازنہ کرتے ہوں گے تو کیا سوچتے ہوں گے اس کا اندازہ لگانا مشکل نہیں ہے۔ جنوری ۲۰۱۷؁ میں صدر ڈونالڈ ٹرمپ کی قہربانی سے عالمی سطح پرامریکہ کا درجہ کم کرکے مکمل جمہوریت سے ناقص جمہوریت قرار دے دیا گیا ۔ مودی جی ہندوستان کے کون سا خطاب حاصل کرکے جائیں گے یہ تو وقت ہی بتائے گا؟	Politics Articles	ننکانہ صاحب سے جے این یو تک
 تحریر۔۔۔ چوہدری فیصل جاوید عمران حکومت پر پچھلے سولہ ماہ میں سب سے بڑا الزام یہ ہے کہ یہ حکومت یوٹرن پہ یوٹرن لے رہی ہے۔ اپوزیشن کے لوگ یہ بات بڑے چسکے لے لے کر کہتے رہے ہیں اور کہتے پھر رہے ہیں اور اگر حقیقت کی نظر سے دیکھا جائے تو یہ بات ریکارڈ پر ہے کہ یوٹرن لئے گئے ہیں اور بدستور لیے جا رہے ہیں۔ یو ٹرن جب معمول کا حصہ بن گئے تو خود عمران نے بھی کہ دیا ہے کہ اگر بہتری کی بات ہو تو یوٹرن لینے میں کوئی حرج نہیں۔ یہ بات مان لینے میں کوئی مسئلہ نہیں کہ اگر جھوٹ بولنے سے کسی کا فائدہ ہوجائے تو وہ جھوٹ سچ سے بہتر ہوجاتا ہے۔ سوچنے کی بات یہ ہے کہ اگر یوٹرن لینے سے بہتری ہوئی ہے تو وہ بہتری کہاں جا کے پردہ نشین ہوگئی ہے گھونگھٹ میں لپٹی یہ بہتری منہ کب دکھائے گی کیا ایسا تو نہیں کہ اس بہتری کو دیکھنے کے لئے منہ دکھائی بھی دینا پڑے گی۔ قومی اسمبلی کے بجٹ اجلاس یا معمول کی کارروائی میں انگریزی کے مشکل مشکل الفاظ بولے جاتے ہیں دریا راوی کے کنارے بیٹھے ننگ دھڑنگ مستری موچی نائی کے کسی کام کے نہیں۔ وہ تو صبح اٹھ کر یہی پوچھتا ہے کیا آٹا سستا ہوا چینی نیچے آئی ،گھی کا بھاؤ گھٹا، دال نے تیور بدلے،بجلی کا غصہ کم ہوا، بسوں کے کرائے آسمان سے اترے، خان صاحب یوٹرن جتنے مرضی لو لیکن بنی گالہ کے محل اور اسمبلی کی دلفریب عمارت سے نکل کر ان غرباء کا بھی حال پوچھ لو جو روزانہ جیتے ہیں روزانہ مرتے ہیں جو ہر روز یہ سوچ کر سو جاتے ہیں کہ شاید کل کا دن بہتر ہو جائے۔ اگر نواز زرداری کو جیلوں میں ڈالنے سے ملک نے سنورنا تھا تو وہ سنورنا کہاں ہیں اگر منی لانڈرنگ کا پیسہ واپس لانے سے ملک کی تقدیر بدلنا تھی تو تبدیلی کہاں ہے اگر ٹیکس نیٹ میں اضافہ کرکے خوشحالی کا دور لانا تھا تو وہ خوشحالی کہاں ہیں۔ تاریخ پہ تاریخ تو ایک لطیفہ بن چکا تھا یہ لطیفہ آپ دس بار سنا چکے اور عوام سن بھی چکے لیکن اچھا وقت نہیں آیا اب تو عوامی گوڈے گٹے بھی جواب دیتے نظر آرہے ہیں صبح سے شام تک ایڑیاں رگڑنے والا مزدور دو وقت کی روٹی سے بھی محروم ہے اگر تبدیلی تباہی کا سبب بن رہی ہے تو اس تبدیلی کی ضرورت کیا تھی لوگ بے موت مر رہے ہیں بڑے بڑے پھنیخان سر پکڑ کر رہ گئے ہیں۔ مہنگائی نے عوام کا کچومر نکال دیا ہے جہاں اتنے یوٹرن لئے ہیں ایک یوٹرن مہنگائی پہ بھی لے لیں ہو سکتا ہے تجربہ کامیاب ہوجائے اور کچھ بہتری آجائے تبدیلی آجائے نیا پاکستان بن جائے-	Politics Articles	یو ٹرن سرکار
ان دنوں امریکی جمہوریت کو”عدم تحفظ”کاسامناہے۔امریکی جمہوریت کے حوالے سے دنیابھرمیں طرح طرح کے تصورات پائے جاتے ہیں۔حقیقت یہ ہے کہ امریکی جمہوریت اب ایک پُرتجسس حیوان ہے۔ایسالگتاہے کہ تبدیلی کویقینی بنانے والے ہرمعاملے سے منہ موڑلیاگیاہے۔کوئی سانحہ کتناہی بڑا کیوں نہ ہو،کسی کیلئےذرابھی اہمیت نہیں رکھتا۔سیاستدان چاہے جتنا بھی شورمچائیں، مین اسٹریم میڈیااورسوشل میڈیاکے ذریعے عوام چاہے کچھ بھی کہیں ، جمودہے کہ ختم ہونے کانام نہیں لیتا۔جوکچھ دنیامیں ہورہا ہے وہی اب امریکامیں بھی ہورہا ہے ۔متضاداثرات کاقانون نافذہوچکاہے۔اب اس حقیقت سے کوئی بھی انکارنہیں کرسکتاکہ کسی بھی معاملے میں جس قدرشورمچایاجاتاہے تبدیلی کی گنجائش اُسی قدرکم ہوتی ہےاور اب بھی پرنالے جہاں گرتے تھے وہیں گررہےہیں۔ کئی معاملات ایسے ہیں،جنہوں نے یہ ثابت کردیاہے کہ امریکامیں اب کسی بھی حقیقی بڑی تبدیلی کی راہ ہموارکرناآسان نہیں۔ بہت سے گروہوں کے مفادات جب آپس میں ٹکراتے ہیں تب کسی بھی حقیقی اورمثبت تبدیلی کی راہ مسدودہوجاتی ہے۔فیس بک اسکینڈل ہویاافریقی نسل کے امریکیوں کوقتل کرنے کا معاملہ،بے حسی ہےکہ ختم ہونے کانام نہیں لیتی۔ٹرمپ کے عہدِصدارت نے معاملات کومزیدالجھادیاہے۔ عوام واقعی بھولے ہوتے ہیں۔وہ حقائق کوذہن نشین رکھے بغیرسوچتے اورخوش فہمیوں میں مبتلارہتے ہیں۔عوام کاخیال تھاکہ پارک لینڈ،فلوریڈاکے اسکول میں شوٹنگ کے واقعے سے قوم ہل کررہ جائے گی اورگن کنٹرول کے حوالے سے کچھ نہ کچھ ضرورہوگا۔عوام کوامیدتھی کہ اب پالیسی سازجاگیں گےاوربہت کچھ بدل دیں گے۔اُنہیں تویہ توقع بھی تھی کہ اب سیاسی منظر نامہ بدل جائے گااورسیاسی قوتیں بہت کچھ کرنے کاعزم لیکرمیدان میں اتریں گی۔کچھ نہ ہوا،کچھ بھی تونہ بدلا۔لوگوں کواندازہ ہو گیا کہ وہ جوکچھ سوچ رہے تھے وہ محض خوش گمانی کاشاخسانہ تھا،اپنے دل کوتسلی دینے کیلئےکافی تھا۔ پٹزبرگ کے یہودی معبدمیں فائرنگ کاواقعہ بھی لوگوں کے دلوں کویہ امیددلاگیاکہ اب شایدکچھ بدل جائےگا۔اِس کے بعد سانٹا کلیریٹا،کیلیفورنیاکے اسکول میں فائرنگ نے لوگوں کے دلوں میں امیدجاگی کہ شایداب گن کنٹرول کےحوالے سے حقیقی مطلوب اقدامات کیےجائیں گے۔دانش کاتقاضاتو یہی تھاکہ پالیسی سازبیدارہوں،قومی قیادت اُٹھے اورکچھ کرے۔ٹرمپ اوراُن کے ساتھیوں نے ان تمام واقعات کوذہنی خلل کانتیجہ قراردے کرفائل کھلنے سے پہلے ہی بندکردی۔ مغربی دنیانے ذہنی خلل والے بہت سے ممالک دیکھے ہیں مگرمغربی تاریخ میں اس حوالےسے امریکاسے بڑاملک کوئی واقع نہ ہواہوگا۔بڑھکوں اورسیاسی حقائق میں اِتناواضح فرق کہیں اورنہیں رہاہوگا۔کبھی کبھی توایسالگتاہے کہ سبھی کچھ جعلی ہے۔ری پبلکنزاس حقیقت کاسہارالیتے ہوئے چل رہے ہیں کہ لوگ کچھ دنوں میں سب کچھ بھول جاتے ہیں۔عوام کے جذبات کی تسکین کیلئےاصلاحات کاراگ کچھ دیرکیلئےالاپاضرورجاتاہےمگرہوتاکچھ بھی نہیں یا یوں کہیے کہ کچھ بھی ایسا نہیں کیاجاتاجومعاملات کوبہتری کی طرف لے جائے۔ ڈیموکریٹس کامعاملہ یہ ہے کہ وہ کسی بھی ایشوپرتھوڑابہت شورتومچاتے ہیں مگراعتمادکافقدان انہیں بھی کچھ دیرمیں خاموش کردیتاہے۔وہ جانتے ہیں کہ کچھ بھی تبدیل نہیں ہوگا۔پہلے بھی اُنہوں نے بہت دعوے کیے مگرڈلیورنہ کرسکے۔لوگ اب ان کی کسی بات پربھی یقین کرنےکوتیار نہیں ۔ڈیموکریٹس میں اندرونی سطح پرغیرمعمولی اختلافات اورتضادات پائے جاتے ہیں۔سلیکون ویلی کی فرمزنے ڈیموکریٹس کونوازاہے۔ انٹرنیٹ کے نوگزے پیرڈیمو کریٹس کی امیدوں کامرکزرہے ہیں۔ عالمگیر نرم قوت ہی کو ڈیموکریٹس سب کچھ سمجھ بیٹھے ہیں۔سلیکون ویلی کی فرمزانسانی رویوں کے حوالے سے غیر معمولی کنٹرول کی حامی ہیں۔وہ اس معاملے میں مختلف سطحوں پربھرپوراندازسے کام کرتی ہیں۔ دل خراش حقیقت یہ ہے کہ امریکامیں پالیسی سازی اب سرکس جیسی ہوکررہ گئی ہے۔پالیسی کے نام پرصرف اچھل کودکی جا رہی ہے۔کسی بھی مسئلے کا کوئی پائیدارحل تلاش کرنے کی ضرورت محسوس کی جاتی ہے نہ اس حوالے سے ولولہ ہی پایا جاتا ہے۔فیس بک کے بانی مارک زکربرگ کاکانگریس میں بیان اس امرکامنہ بولتاثبوت ہے کہ امریکامیں جمودنے گھرکرلیا ہے،اب کچھ بھی تبدیل نہیں ہوگا۔خیال کیاجارہاتھاکہ فیس بک کوزنجیرپہنائی جائے گی، اُس کے اثرات کوکنٹرول کرنے کے حوالے سے کوئی واقعی ٹھوس اقدام کیاجائے گامگرایساکچھ بھی تونہ ہوا۔ری پبلکنزکواچھی طرح اندازہ ہے کہ فیس بک کے اثرات کتنے وسیع اورگہرے ہیں۔اُنہوں نے فیس بک کوانتہائی دائیں بازوکے نظریات کی تبلیغ واشاعت کے حوالے سےآلۂ کار بنانے پرتوجہ دی ہے۔ کوئی کتنے ہی دعوے کرے،کچھ بھی کہتاپھرے،حقیقت یہ ہے کہ امریکاوہ ملک ہے جہاں جمہوریت بری طرح ناکام ہوچکی ہے۔ ری پبلکنزنے اب محض کوراپ آرٹسٹس کی حیثیت اختیارکرلی ہے۔کارپوریٹ سیکٹراپنے مفادات کاہرحال میں تحفظ چاہتاہے اور ری پبلکنزاس حوالے سے اُس کی بھرپورخدمت کررہے ہیں۔سچ تویہ ہے کہ گرینڈاولڈپارٹی اب کارپوریٹ سیکٹر کےمفادات کی نگران ومحافظ بن بیٹھی ہے۔امریکامیں ایک ایسی قوم پروان چڑھ رہی ہے جومستقل نوعیت کے عدم اختیار سے دوچارہے۔ ایک زمانے سےامریکامیں بہبودِعامہ کےحوالے سے انقلابی نوعیت کے اقدامات کیے جانے کاغلغلہ ہے۔اس حوالے سےسوچا بہت کچھ جاتاہےمگرکیاکچھ بھی نہیں جاتا۔اوباماکے دورمیں صحتِ عامہ کامعیاربلندکرنے کے حوالے سے طرح طرح کے دعوے کیےگئےمگرہواکیا؟وہی ڈھاک کے تین پات۔آج حالت یہ ہے کہ اگرامریکامیں عوام کی بہبودسے متعلق کوئی بڑا کام ہو جائے تواُسے محض اتفاق ہی سمجھاجاناچاہیے۔بہبودِعامہ کاکوئی بھی کام اب سنجیدہ پالیسی سازی کانتیجہ نہیں ہوسکتا۔امریکی قیادت اورپالیسی سازی میں جوخامیاں اورکمزوریاں پائی جاتی تھیں،وہ ٹرمپ کی آمدکے بعددوچندہوگئیں۔ امریکیوں نے دیکھ لیاہےکہ ٹرمپ اور اُن کی ٹیم نے ہرمعاملے کوگرفت میں لے رکھاہے۔ٹرمپ نے ایوانِ صدرمیں ساراوقت عوام کے جبلّی تقاضوں کوکچلنے اوراپنے کاروباری مفادات کو زیادہ سے زیادہ محفوظ کرنے پرصَرف کیاہے۔کانگریس میں ری پبلکنزاس امرکو یقینی بنانے کیلئےفعال رہتے ہیں کہ کوئی بھی کسی بھی معاملے میں ٹرمپ کو نہ روکےاوریہی امریکاکی حقیقی ناکامی ہے۔	Politics Articles	امریکا کی حقیقی ناکامی
ہمارے ملک کوآزادہوئے 72سال سے زائدہوچکے ہیں مگرترقی آج بھی سیاست کی نظرہے کیونکہ اگرحکومت کوئی اچھاکام کرناچاہتی ہے تواپوزیشن اس کے آڑے آجاتی ہے کیونکہ انہیں ڈرہوتاہے اگریہ اچھاکام اس حکومت نے کرلیاتواگلی باری بھی یہی حکومت لے گی مگریہ نہیں سوچتے کہ بھلاتوہمارے ملک کاہورہاہے جیساکہ 2019کے آخرمیں حکومت نے جرمانے لگائے تواپوزیشن نے کھل کرمخالفت کی اورتاجروٹرانسپوٹرز کوآگے کردیاجس کی وجہ سے یہ جرمانے ختم ہوگئے ۔حکومت کواگراپناگھرسمجھیں توغلط نہ ہوگااب میں مثال کچھ اس طرح دوں گا کہ حکومت گھرکاسربراہ یعنی باپ ہوتاہے اوراپوزیشن ماں کارول اداکرے توعوام(اولاد)کیلئے بھلائی سوچی جاسکتی ہے یہاں پرمیڈیاکوبھی نظرانداز نہیں کیاجاسکتا میڈیاہمسائے کاکرداراداکرتاہے اب ہمسائے ماں باپ کواولاد کے درمیان اوراولاد کووالدین کے درمیان محبت اورفاصلے کم کرنے وبڑھانے کاکام کرتے ہیں مگرافسوس حکومت اوراپوزیشن سوتن والاکھیل کھیل کراولاد کوہی ذلیل ورسواکرتے ہیں کیونکہ دوسوتن آپس کی بھڑاس نکالنے کیلئے یہ تک بھول جاتی ہیں کہ اولاد چاہے ایک بیوی کوہویادوسری کی ہے تواپنے خاوند کی جس کی ذمہ داری دونوں کی بنتی ہے لیکن ہمارے سیاستدان اپنے مفاد کیلئے اپنے گھرکواجاڑرہے ہیں ۔جیسے کہ اوپرمیں نے جرمانوں کاذکرکیاتوہم عوام نے بھی اپوزیشن کے ساتھ اتحاد کرلیاصرف اپنی وقتی سہولت دیکھ کرکیونکہ جرمانے کچھ اس طرح کے تھے ۔تیزررفتاربسوں پر10,000روپے جرمانہ کارپر2500روپے پبلک سروس میں مسافروں کی اوورلوڈنگ پر5000روپے جرمانے عائد کیے گئے تھے بغیرہیلمٹ کے موٹرسائیکل چلانے پر1000روپے جرمانہ ،بغیرلائسنس ڈرائیونگ کرنے پرکار،موٹرسائیکل اورایل ٹی وی پر5000روپے جرمانہ ،دوران ڈرائیونگ موٹرسائیکل پر500اورکارسوارکو2000تک جرمانہ ،سیفٹی بیلٹ نہ استعمال کرنے پر ایل ٹی وی پر1500جبکہ بڑی گاڑیوں پر3000جرمانہ ہوگا،لین وائلیشن پرکاراورہلکی گاڑیوں کو1000 روپے جرمانے عائدکیے گئے ہیں ٹریفک قوانین روڈیوزرز کی حفاظت کیلئے ہوتے ہیں جن پرہم عمل کرکے جرمانوں کے علاوہ زندگی بھی بچاسکتے ہیں ۔حکومت کے اس اقدام پر ٹرانسپورٹرز تاجراوراپوزیشن نے خوب حکومت کی درگت بنائی مگرمیں نے شروع دن سے ہی یہی کہا کہ حکومت کیساتھ ہزاراختلاف صحیح مگریہ اقدام ہمارے فائدے کیلئے ہے میں نے مظاہرے میں شرکت کی جس میں ٹرانسپورٹرزنے پورالاہوربلاک کیاہوا تھا لوگوں کیلئے ایک جگہ سے دوسری جگہ جانے کیلئے بہت مشکلات تھیں پہلے توکوئی رکشہ ٹیکسی نہیں ملتی تھی اگرمل بھی جاتی تو500،1000سے کم کرایہ نہیں لیتے حکومت اورمیڈیانے ٹرانسپورٹرز کواتنی کوریج دی اورحکومت کوہی غلط ٹھہرایاتوحکومت پراتناپریشربنااورانہوں نے ٹرانسپورٹرز کے جرمانے کے آئین کوروک دیااب اگراس کادوسراپہلودیکھاجائے توہم ہیلمنٹ نہیں پہنیں گے توایکسیڈنٹ میں موت واقع ہوسکتی ہے مگرجرمانے کے ڈرسے اس کی پاسداری کریں ضروری بنائیں گے ۔اگرہم سیفٹی بیلٹ استعمال نہ کریں گے توکسی حادثہ کی صورت میں جان کی بازی ہارجائیں گے مگرچندہزارکی وجہ سے قانون پرعمل کرنافرض سمجھیں گے تیزرفتارگاڑیاں ہی ایکسیڈنٹ کی وجہ بنتے ہیں جس کی وجہ سے روز کئی جانیں جاتی ہیں اس کے علاوہ آج کل بیسیوں گاڑیوں والے دیکھنے کوملتے ہیں کہ فون سنتے ہوئے گاڑیاں چلارہے ہیں مگرہم عوام دیکھ کے ان دیکھاکردیتے ہیں جب کہ ٹریفک قوانین صرف حکومت کی ذمہ داری نہیں ہم سب کی بھی ذمہ داری ہے ہم عوام بھی کہتے ہیں یہ ان کامسئلہ ہے ہمارا نہیں حالانکہ زندگی جس کی بھی ہوقیمتی ہوتی ہے ۔کچھ روز پہلے کی بات ہے میرے کزن زبیرکاایکسیڈنٹ ہواتواس کے گھرآنے کے بعدسب کہہ رہے تھے کہ آپ توبڑااچھی طرح بائیک چلاتے ہیں اورسپیڈبھی آپکی ہمیشہ SLOWہوتی ہے پھرکیسے ایکسیڈنٹ ہواتواس وقت میرے سسرموجودتھے انہوں نے کہایہ اچھاڈرائیورہے اب ہرکوئی تواچھاڈرائیورنہیں یہ بات میں نے سنی تومیں نے سوچایہ بات توبالکل صحیح ہے کہ جولوگ ون ویلنگ کرتے ہیں،جوڈرائیوکرتے ہوئے موبائل فون کااستعمال کرتے ہیں جوڈرائیوراپنی گاڑی کو آہستہ چلانابھول چکے ہیں وہ یقیناً خود کواچھاڈرائیورسمجھتے ہیں اوروہ ہوبھی سکتے ہیں مگرایک بات ہے کہ شہرنااہل ڈرائیوروں سے بھراپڑاہے اوراس میں سب سے حیرانگی کی بات یہ ہے کہ کم عمربچے جن کی ٹانگیں بھی زمین پرمشکل سے لگتی ہیں وہ بائیک چلارہے ہوتے ہیں اورایسے ڈرائیوربھی میں نے دیکھے ہیں جن کی کارسے گردن بھی مشکل سے نظرآتی ہے وہ بھی روڈ پرڈرائیوکررہے ہوتے ہیں اوران کے والدین خوش ہورہے ہوتے ہیں مگرمیں اپنے قلم کے ذریعے انکو یہ پیغام دیناچاہتاہوں کہ خدارایہ سوچیں کہ تھوڑی دیرکی خوشی کیلئے کہیں آپ زندگی بھرکاروگ تواپنے گلے نہیں باندھ رہے کیونکہ اس عمرکے بچوں کوٹریفک قوانین کاپتہ نہیں ہوتااورایسے بچے کئی ایکسیڈنٹ کردیتے ہیں یہ توان کی اپنی جان چلی جاتی ہے یاوہ کسی کی جان سے کھیل جاتے ہیں جن کے قاتل یقیناً ان بچوں کے والدین ہی ہیں ۔کم عمربچوں (UNDER AGE Driver)کی کئی سال سے عوامی رکشہ یونین تشہیرکررہی ہے جویقیناً قابل فخربات ہے کہ ایسی تنظیمیں ہمارے مستقبل کوبچانے میں لگی ہیں اوریقیناً ٹریفک پولیس اورحکومت بھی پیش پیش ہے اس لیے جب تک ہم عوام حکومت کاساتھ نہیں دیں گے ان ٹریفک قوانین پرعملدرآمدہوہی نہیں سکتاآخرمیں اپوزیشن سے بھی اتناعرض کروں گاخداراآپ بھی عوام سے ماں والارویہ اپنائیں نہ کہ سوتیلی ماں جیسا۔ 	Politics Articles	حکومت، اپوزیشن اور عوام
امریکہ اور ایران کے درمیان جنگ کا ماحول بن چکا تھا ۔ امریکہ نے جس حملہ کے ذریعہ جنگ کا آغاز کیا تھا اس میں اسے کس حد تک کامیابی یا ناکامی ہوتی ہے اس کا اسے خود اندازہ نہیں تھا۔ البتہ عالمی قائدین اچھی طرح جانتے ہیں کہ اگر تیسری جنگ عظیم کا آغاز ہوتا ہے تو اسکی لپیٹ میں وہ سب ہی آجائیں گے اورجوہری ہتھیاروں سے لیس طاقتور ترین کہلانے والی دنیا تباہی و بربادی کی وجہ سے کمزورہوجائے گی۔ آج نیوکلیئر طاقت کی بنا ء پر امریکی صدرڈونلڈ ٹرمپ جس طرح دوسرے ممالک کو کمزور سمجھتے ہیں اور اپنے آپ کو دنیا کا طاقتور ترین صدر محسوس کرتے ہیں انہیں شاید اس کا بہت جلد احساس ہوگیا۔ کیونکہ امریکی صدر کے وہم وگمان میں بھی نہ تھا ہوگا کہ 7؍ جنوری کی صبح ایران اپنے سب سے اہم جنرل قاسم سلیمانی کی ہلاکت کا بدلہ لینے کے لئے عراق میں موجود اسکے فوجی ٹھکانوں پر حملہ کردے گا۔ ذرائع ابلاغ کے مطابق ایران نے عراق میں امریکیوں کے زیر استعمال دوفوجی اڈوں عین الاسد اور ارابیل پربیلسٹک میزائل حملے کردیئے جس کی تصدیق پینٹاگون کی جانب سے بھی کردی گئی ہے جبکہ ایرانی ذرائع ابلاغ کا دعوی ہے کہ اس حملے میں 80افراد ہلاک ہوگئے اور امریکہ کو بھاری مقدار میں جنگی سازو سامان کی تباہی کا نقصان ہوا ہے۔جبکہ امریکی میڈیا کا دعوی ہیکہ امریکی ریڈار دوران پرواز میزائلوں کا بروقت پتا چلانے میں کامیاب رہے تھے جس کے باعث امریکی فوجی محفوظ مقام پر منتقل ہوگئے تھے، اس دعوی میں کتنی صداقت ہے اسے صاحبِ فہم سمجھ سکتے ہیں ۔جبکہ ایران پاسداران انقلاب کے نائب کمانڈر برائے آپریشنز عباس نیل فروش نے کہا ہے کہ ہمارے پاس معلومات تھیں کہ الاسد فوجی اڈے اور خطے میں امریکی افواج تیار ہیں لیکن وہ ہمارے ایک بھی بلیسٹک میزائل کا رخ بدلنے میں کامیاب نہیں ہوسکے۔ انکا کہنا ہے کہ ہمارے میزائل اپنے نشانے پر لگے۔بتایا جاتا ہے کہ ایران نے مجموعی طور پر 15بلیسٹک میزائل فائر کئے ، حملوں میں استعمال کئے جانے والے بلیسٹک میزائل کا نام ’’فتح 110‘‘ ہے جو کہ زمین سے زمین پر300کلو میٹر تک اپنے ہدف کو نشانہ بنانے کی صلاحیت رکھتا ہے۔ ایران ان حملوں کے بعد اپنے متعدد جنگی طیارے فضائی حدود کی نگرانی کرنے کے لئے تعینات کردیئے ہیں جبکہ امریکہ اور اس کے اتحادیوں کو جوابی حملہ نہ کرنے کی دھمکی بھی دی ہے۔ایرانی رہبر اعلیٰ آیت اﷲ علی خامنہ ای نے عراق میں امریکی فوجی اڈوں پر حملے کے بعد قوم سے خطاب کرتے ہوئے کہا ہے کہ امریکی اڈے پر حملہ کامیاب رہا۔ انہوں نے اعلان کیا کہ اب امریکہ کے خلاف اس سے بھی بڑے حملے کئے جائیں گے۔ آیت اﷲ علی خامنہ ای نے کہاکہ ایرانی قوم آج دنیا کے غنڈوں کے سامنے ڈٹ گئی ہے۔انہوں نے اپنی تقریر میں کہا کہ قاسم سلمانی بہادر او رحکمت عملی میں مہارت رکھتے تھے ۔انہوں نے مغربی ایشیا میں امریکی منصوبوں کو ناکام بنایاتھا اور ان کی مدد سے عراق، شام اور لبنان میں امریکی منصوبے ناکام بنائے گئے۔ایرانی صدر حسن روحانی نے کابینہ اجلاس کے بعد اپنے خطاب میں امریکہ کو مخاطب کرتے ہوئے کہا کہ ایرانی جنرل سلیمانی کی ہلاکت کا بدلہ خطے سے امریکہ کو نکال کر لے گا۔انکا کہنا تھا کہ ’’تم نے جنرل سلیمانی کا ہاتھ ان کے جسم سے قطع کیا، اب اس خطے سے تمہارے قدم اکھاڑدیئے جائیں گے‘‘۔ایرانی پاسدارانِ انقلاب کی قدس فورس کے62سالہ طاقتور سربراہ جنرل قاسم سلیمانی کی 3؍ جنوری کی صبح عراق میں امریکی افواج کے فضائی حملے میں ہلاکت نے عالمی سطح پر ہلچل پیدا کردی۔ اس حملہ میں ایران کی حمایت یافتہ ملیشیا ئی عراقی کمانڈر ابو مہدی المہندس اور دیگر9 افراد ہلاک ہوگئے۔ ذرائع ابلاغ کے مطابق جنرل قاسم سلیمانی کا ایرانی حکومت میں ایک کلیدی کردار تھا اور ان کی قدس فورس صرف رہبر اعلیٰ آیت اﷲ علی خامنہ ای کو جوابدہ ہوتی ہے۔قاسم سلیمانی کے ہلاکت کے فوری بعدایرانی رہبر اعلیٰ آیت اﷲ علی خامنہ ای نے اپنے ردّعمل میں قاسم سلیمانی کے قتل کا بدلہ لینے کا اعلان کیا تھا۔عراقی وزیر اعظم نے بھی اس حملہ کی مذمت کی، انہوں نے کہا کہ امریکی کارروائی اس کی سالمیت کی کھلی خلاف ورزی او رملک کے وقار پر کھلا حملہ ہے۔ایرانی صدر حسن روحانی نے دوٹوک موقف اختیار کرتے ہوئے کہا کہ امریکی حملے نے اس کے خلاف مزاحمت کیلئے ایران کو مزید پرعزم کردیا ہے ۔ کوئی شک نہیں کہ ایران اور دوسرے آزادی پسند ملک اس کا بدلہ لیں گے۔ایران کے وزیر خارجہ جواد ظریف نے امریکی اقدام کو عالمی دہشت گردی قرار دیا ۔قاسم سلیمانی پر حملہ کرنے کے بعد امریکی محکمہ دفاع کاکہنا تھاکہ امریکی افواج نے صدارتی حکم پر بیرون ملک امریکی اہلکاروں کے تحفظ کی غرض سے جنرل قاسم سلیمانی کو ہلاک کیا ہے ۔ ایران نے قاسم سلیمانی کی موت کا بدلہ لینے کے لئے جس طرح 7؍ جنوری کو میزائل حملے کئے ہیں اس سے صاف ہوجاتا ہے کہ اب امریکہ کے سامنے ایک ایسا ملک کھڑا ہے جس پر کئی برسوں سے پابندیاں عائد ہونے کے باوجود وہ بدلہ لینے کے قابل ہے۔ 62سالہ قاسم سلیمانی کا تعلق ایک غریب گھرانے سے بتایا جاتا ہے ،واجبی سی باقاعدہ تعلیم حاصل کی تھی لیکن پاسداران انقلاب میں شمولیت کے بعد وہ تیزی سے اہمیت حاصل کرتے گئے۔ بتایاجاتا ہیکہ 1980سے 1988ء تک جاری ایران عراق جنگ میں قاسم سلیمانی نے نام کمایا، اور جلد ہی وہ ترقی کرتے ہوئے سینئرکمانڈر بن گئے۔1998ء میں قدس فورس کے کمانڈر بننے کے بعد قاسم سلیمانی نے بیرونِ ملک خفیہ کارروائیوں کے ذریعہ مشرقِ وسطیٰ میں ایران کے اثر میں اضافہ کرنا شروع کیا۔ اس کے علاوہ انہوں نے اپنے اتحادی گروہوں کو ہر ممکن مدد فراہم کی اور ایران سے وفادار ملیشیاؤں کا ایک نیٹ ورک تیار کیا۔ عراق کے سابق صدر مردِ آہن صدام حسین مرحوم کے خلاف قاسم سلیمانی نے عراق میں شیعہ اور کرد گروپوں کی مدد کی جبکہ لبنان میں حزب اﷲ اور فلسطینی علاقوں میں حماس کے بھی مددگار رہے۔2003ء میں عراق پر امریکی جارحیت کے بعد سلیمانی نے عراق میں سرگرم گروپوں کی امریکی اڈوں اور مفادات کو نشانہ بنانے کے سلسلے میں رہنمائی بھی کی۔ بتایا جاتا ہے کہ قاسم سلیمانی نے شامی صدر بشارالاسد کے خلاف 2011میں شروع ہونے والی مسلح مزاحمتی تحریک سے نمٹنے کیلئے حکمت عملی بھی تیار کرکے دی ۔ایران کی اس مدد اور روسی فضائی مدد نے ہی بشارالاسد کو آج اقتدار پر بحال رکھا ہوا ہے ۔یمن میں بھی صدر عبدربہ منصور الہادی حکومت کے باغی حوثیوں کو بھی آگے بڑھانے میں قاسم سلیمانی کا اہم رول بتایا جاتا ہے۔ امریکی وزیر خارجہ مائیک پومپیو نے اپریل 2019میں قاسم سلیمانی کی قدس فورس اور ایرانی پاسدارانِ انقلاب کو دہشت گرد قرار دیا تھا اور الزام عائد کیا تھا کہ قدس فورس لبنان کی حزب اﷲ اور فلسطین اسلامک جہاد سمیت ایسے گروہوں کی مشرقِ وسطیٰ میں مدد کیلئے بنیادی ڈھانچہ ہے، جنہیں امریکہ دہشت گرد قرار دے چکا ہے اور یہ فورس انہیں مالی مدد، تربیت، ہتھیار اور آلات فراہم کرتی ہے۔ امریکی محکمہ دفاع نے سلیمانی کا نام لے کر کہا کہ وہ عراق اور پورے خطے میں امریکی سفارتی عملے اور امریکی فوجیوں پر حملوں کے منصوبے بنانے میں سرگرم رہے ہیں۔ اب جبکہ قاسم سلیمانی کو ہلاک کردیا گیا اور انکی موت کا بدلہ لینے کیلئے ایران نے جو اعلان کیاتھا اس کا آغاز بھی ہوچکا ہے ۔ امریکہ نے اس کے خلاف کسی بھی قسم کی کارروائی کرنے پر خطرناک نتائج کی وارننگ دی تھی اب دیکھنا ہیکہ امریکہ ایران کی جانب سے کئے گئے حملہ کا کس طرح جواب دیتا ہے اور عالمی طاقتیں ان دونوں کے درمیان کس قسم کا رول ادا کرتے ہیں۔ یہاں یہ بات قابلِ ذکر ہیکہ امریکہ اور ایران کے درمیان جو جنگی ماحول پیدا ہوگیا ہے اس کا زیادہ تر نقصان اسلامی ممالک اور مسلم امہ کو ہی ہوگا۔ کیونکہ یہ جنگ امریکہ یا کسی دورے ملک میں نہیں بلکہ مشرقِ وسطی میں ہوگی اور مشرقِ وسطیٰ میں امتِ مسلمہ کا جانی ومالی نقصان شدید تر ہوگا۔ عالمی سوپر پاور ممالک اپنے ہتھیاروں کی ترسیل اور معاشی استحکام کے لئے خطے کو جنگ کی لپیٹ میں لانا چاہتے ہیں تاکہ انکی فوج کے اخراجات اور دیگر جنگی ساز و سامان کی ترسیل آسانی سے ہوسکے۔قاسم سلیمانی کے جانشین کی حیثیت سے انکے نائب رہنے والے اسماعیل قانی کو قدس فورس کا سربراہ بنایا گیا ہے۔ قدس فورس ایران کی سیکیوریٹی فورسز پاسدارانِ انقلاب کی وہ شاخ ہے جس کے پاس ایران سے باہر فوجی آپریشن کرنے کی ذمہ داری ہے۔ اسے 1979ء میں ایران میں اسلامی انقلاب کے موقع پر تشکیل دیا گیا تھا ۔جس کے ذریعہ ملک میں اسلامی نظام کی حفاظت کی جاسکے۔ 63سالہ اسماعیل قانی ایران کے مقدس شہر مشہد میں پیدا ہوئے ۔یہ ایران کا دوسرا سب سے زیادہ آبادی والا شہر ہے اور اسے شیعہ مسلمانوں کی زیارت کیلئے ایک اہم مقام قرار دیا جاتا ہے۔ جنرل قاسم سلیمانی کی 3؍ جنوری کوامریکی حملہ میں ہلاکت اور پھر7؍جنوری کوایران کی جانب سے امریکی ٹھکانوں پربیلسٹک میزائل کے ذریعہ جوابی کارروائی کے بعد دونوں ممالک کے درمیان جنگ کے امکانات ختم ہوتے دکھائی دے رہے ہیں۔ امریکی نائب صدر مائیک پینس نے خفیہ اطلاعات کی بنیاد پر دعوی کیا ہے کہ ایران نے عراق میں موجود اپنی عسکری تنظیموں کو ہدایت دی ہیکہ وہ امریکی تنصیبات کو نشانہ نہ بنائیں۔امریکی صدر ٹرمپ نے پریس کانفرنس سے خطاب کرتے ہوئے کہا ہے کہ وہ ایران کی جانب سے فوجی اڈے پر میزائل حملوں کا جواب دینے کا ارادہ نہیں رکھتے۔انہو ں نے بتایا کہ حملے میں کوئی امریکی ہلاک یا زخمی نہیں ہوا، امریکی صدر کا کہنا ہے کہ ایسا نہیں ہے کہ ہمارے پاس بھاری ہتھیار ہیں تو ہم انہیں ہر صورت استعمال بھی کریں۔ امریکہ کا کہنا ہیکہ وہ ایران سے سنجیدگی کے ساتھ غیر مشروط مذاکرات کرنے کیلئے تیار ہے۔اس طرح ایران کی جوابی کارروائی کے بعد امریکہ کے تیور بدلتے دکھائی دے رہے ہیں۔ یوکرائنی ہوائی جہاز تہران کے قریب گرکر تباہ ، 176افراد ہلاک یوکرائن کی قومی فضائی کمپنی کا مسافر بردار ہوائی جہاز3؍ جنوری کو ایرانی دارالحکومت تہران کے مرکزی ایئرپورٹ سے پرواز کرتے ہی تباہ ہوگیا۔ یوکرائنی ہوائی جہاز بوئنگ 737تھا۔ بتایا جاتا ہے کہ جہاز پرواز کرتے ہوئے اونچائی پر پہنچتے ہی ایک انجن میں آگ لگ گئی اور فوری بعد اس سے رابطہ منقطع ہوگیا۔ بتایا جاتا ہیکہ انجن میں آگ لگنے کے بعد پائلٹ ہوائی جہاز پر کنٹرول کھو بیٹھا۔ تہران میں گرکر تباہ ہونے والا یوکرینی مسافر طیارہ جس میں 176افراد ہلاک ہوگئے تھے۔حادثہ کا شکار ہونے والے اس طیارہ پر شکوک و شبہات پائے جارہے ہیں۔ایران نے امریکہ ، کینیڈا او ربرطانوی حکام کے ان دعوؤں کی تردید کی ہیکہ ایرانی فضائی حدود میں یوکرین کے طیارے کو حادثہ ایرانی طیارہ شکن میزائل لگنے کے باعث پیش آیا تھا۔کینیڈا کے وزیر اعظم جسٹن ٹروڈو نے کہا ہیکہ انہیں متعدد ذرائع سے ملنے والی اطلاعات سے اشارہ ملتا ہیکہ یہ طیارہ ایران کے زمین سے فضا میں مار کرنے والے میزائل کا نشانہ بنا، تاہم انہوں نے یہ بھی کہاکہ ممکن ہے کہ یہ عمل غیرارادی طور پر ہوا ہو۔ امریکی محکمہ دفاع پینٹا گون کے ذرائع نے دعوی کیا ہیکہ انہیں یقین ہے کہ طیارے کو میزائل نے نشانہ بنایا ہے۔ ایران کی جانب سے حادثہ کی تحقیقات کی جارہی ہے ، ایران کی جانب سے تحقیقات کی سربراہی کرنے والے حسن رضاعی نے آج ایک پریس کانفرنس میں کہا ہیکہ حادثے میں فلائیٹ ڈیٹا ریکارڈ کو نقصان پہنچا ہے لیکن اس کے میموری یونٹ اور کاک پٹ وائس ریکارڈر بظاہر سلامت ہیں۔وائس آف جرمنی کے مطابق ایرانی وزارت خارجہ کے ترجمان عباس موسوی نے آج یوکرائنی حکام اور طیارہ ساز کمپنی بوئنگ کے اہلکاروں کو طیارے کی تحقیقات کے لئے ایران کا دورہ کرنے کی دعوت دی ہے۔ اب تحقیقات کے بعد ہی پتہ چلے گا کہ حادثہ کا شکار ہونے والے طیارے کے ساتھ کیا معاملہ پیش آیا تھا۔ چین اور انڈونیشیا کا متنازعہ سمندری علاقہ کہیں مذہبی و لسانی بنیاد پر لڑائی جھگڑے، ظلم و زیادتی تو کہیں ملکوں کے درمیان تنازعات نے عالمی سطح پر انسانوں کو ترقی و خوشحالی سے دور کرکے رکھ دیا ہے۔ عالمی سوپر پاور ممالک چاہتے ہیں کہ انکی اجارہ داری ہمیشہ کمزور ممالک پر چھائی رہے۔ اور پھر اگر مسلم ممالک یا امتِ مسلمہ کی بات ہوتی ہے تودشمنانِ اسلام میں اتحاد کوئی نئی بات نہیں۔ مشرقِ وسطیٰ کے حالات ان دنوں تیسری جنگ عظیم کی طرف اشارہ کررہے ہیں۔ اور اگر واقعی جنگ عظیم سوم کا آغاز ہوتا ہے تو دنیا عظیم تباہی سے دوچار ہوجائے گی۔ امریکہ اورایران کے درمیان جنگ کا آغاز ہوچکا ہے ۔ ادھر چین ،انڈونیشیا کے ساتھ چھیڑخوانی کرنے کی کوشش کررہا ہے۔ذرائع ابلاغ کے مطابق بحیرہ جنوبی چین میں متنازعہ جزائر کے قریب چینی بحری جہاز کے گزرنے کے بعد انڈونیشیا نے اپنے جنگی بحری جہاز اس علاقے میں متعین کردیئے ہیں۔ جکارتہ حکومت کے فیصلے کے بعد انڈونیشی فوج نے متنازعہ سمندری حدود میں آٹھ جنگی بحری جہاز تعینات کرنے کی تصدیق کی ہے۔چین بحریہ جنوبی چین پر اپنی ملکیت ظاہر کرتا ہے اور دوسری جانب جنوبی مشرقی ایشیائی اقوام ویتنام ، فلپائن اور ملیشیا اسی چینی دعوے کو تسلیم نہیں کرتے۔ افغان۔ قیام امن کومتاثر کرنے کا ذمہ دار ایران۔پومپیو افغانستان میں قیام امن کو متاثر کرنے کے اصل ذمہ دار کون ہیں اس سلسلہ میں سب ہی جانتے ہیں ۔امریکہ کی جانب سے افغانستان میں ملامحمد عمر کی طالبان حکومت کو جس طرح تباہ برباد کیا گیا اور اس کے بعد جو کشیدہ حالات افغانستان میں رونما ہوئے آج تک وہ قابو میں نہ ہوسکیں۔ قیام امن کی تمام تر کوششیں بیکار ہوتی رہیں۔ امریکہ افغانستان میں کامیابی حاصل نہ کرسکا اور آج قیام امن کے نام پر طالبان کو کسی نہ کسی طرح منانے کی کوشش کررہا ہے لیکن اس کی یہ کوشش ناکامی کا شکار ہوتی جارہی ہے۔ امریکہ اپنی ناکامی کو چھپانے کیلئے ایران کو اس کا ذمہ دار ٹھہرارہا ہے۔ ذرائع ابلاغ کے مطابق امریکی وزیر خارجہ مائیک پومپیو کا کہنا ہے کہ افغانستان میں قیام امن کو ایران متاثر کررہا ہے۔ انہوں نے کہا کہ افغانستان میں امن قائم کرنے کی علاقائی اور بین الاقوامی کوششوں میں شامل ہونے سے ایران نے ہمیشہ گریز کیا ہے۔ وزیر خارجہ کا کہنا ہے کہ ایران امن کوششوں میں شمولیت اختیار کرنے کے بجائے ان کی اہمیت کوکم کرنے میں مصروف رہا اور عالمی سطح پر دہشت گردانہ کاررائیوں کی حمایت بھی جاری رکھی ہے۔ امریکی وزیر خارجہ نے یہ بات واشنگٹن میں وزارتِ خارجہ کے دفتر میں منعقدہ ایک نیوز کانفرنس میں ان خیالات کا اظہار کیا ۔ ******  	Politics Articles	ایران کی امریکہ کے خلاف جوابی کارروائی۰۰۰
صوبہ کرناٹک کے چکمگلورو ضلع کے سرنگیری میں کنڑا ساہیتہ پریشد کی سالانہ نشست کا اہتمام کیا گیا تھا،اُس نشست کی صدارت کنڑا زبان کے مشہور ادیب،قلمکار،لیفٹ سوچ کے حامل وٹھل ہیگڈے کلکلی کی ذمہ تھی،وٹھل ہیگڈے ایک ایسی شخصیت ہیں جنہوںنے ہمیشہ ہندو مسلم یکجہتی کیلئے کام کیا،بابا بڈھن گری مزار کے تنازعات کے درمیان وہ ہمیشہ امن و امان بحال رکھنے کیلئے کام کیا،ہندو فرقہ پرستوںکی انہوںنے ہمیشہ مخالفت کی تھی اور وہ کبھی بھی سنگھ پریوارکی پالیسی کے خلاف رہے،اسی وجہ سے سنگھ پریوار وٹھل ہیگڈے کے خلاف محاذ آرائی کرتا ہے،یہاں تک انہیں نکسلیوں کا ہمدرد قرار دیتے ہوئےانہیں حراساں کرنے کی کوشش کی۔اب جب کہ کنڑا زبان کی سالانہ نشست میں ادباء نے انہیں جلسہ کی صدارت کا موقع دیا تو ریاست میں برسراقتدار بی جے پی حکومت کے متنازعہ وزیر سی ٹی روی نے ان کی صدارت میں جلسہ منعقد کرنے سے روک دیا اور اس جلسہ کیلئے سرکاری امداد کو بھی روک دی،سی ٹی روی نے یہاں تک سازش کی کہ جلسہ کی آمد کیلئے لگائے بیانر و فلکس ہٹانے کیلئے بھی کوشش کی گئی۔غرض کہ سنگھ پریوارکی جانب سےحق پرستوں کو جس قدر حراساں کرنا تھا اس سے کہیں زیادہ کوششیں ان کے اپنے حکمران کررہے ہیں۔کل تک فیض احمد فیض،حبیب جالب،علامہ اقبال جیسے شعراء کے کلام کو ہندوستان میں ممنوع قرار دینے کیلئے پہل کی تھی ،ان کے کلام کو ہندو مسلم کا رنگ دینے کی کوشش کی جارہی تھی،اب نوبت یہاں آگئی ہےکہ ہندوستان کے ادباء و شعراء کو یہ لوگ ممنوع قرار دے رہے ہیں۔سال19-2018 ادب کی دنیا کیلئے بھی خطرناک ثابت رہا،ہندوستان کے کئی مشہورومعروف شعراء کو اربن نکسلی کاسہرا باندھا گیا،اب اُن کے کلام کو پابندی عائد کرنے کیلئے پہل شروع کی گئی ہے۔ہٹلر کے دورمیں بھی نازی مخالف ادب پر پابندی لگائی تھی اب وہی دور مودی حکومت میں آچکا ہے۔غو رطلب بات یہ ہے کہ ملک میں جاری اس افراتفری کے ماحول میں خصوصاً اردو زبان سے جڑے ہوئے ادباء،شعراء اور قلمکار حکومت کی پالیسیوںکی مخالفت کرنے کے بجائے حکومت کی تائید میں بیٹھے ہوئے ہیں۔بھلے ہی وہ زبان سے کچھ نہ کہہ رہے ہوں،لیکن ان کی خاموشی ہی ظلم کی تائید کیلئے کافی ہے۔آج کلکلی وٹھل ہیگڈے کی ہی ایسی نوبت آگئی ہو تو کیا شک کہ کل اردوزبان پر بھی پابندی لگانے کیلئے حکومت کمر بستہ ہوجائے۔ویسے بھی این آر سی کے تحت دیکھا جائے تو اردوزبان بھی غیر ملکی زبان ہی ہے،اس زبان میں فارسی، عربی،پشتو،کشمیری اور سنسکرت الفاظ ضرورہیں،لیکن اکثریت غیر ملکی زبانوں کے الفاظ ہونے کی وجہ سے اس زبان کو بھی بے وقوف حکمران پابندی عائد کرنے میں دیر نہیں لگائینگے۔ضرورت اس بات کی ہے کہ ادب نواز افراد تعریفوںکے مقالے،مرحوموںکے مرثیہ اور چاپلوسی کے قصیدے گانے کے بجائے ملک کے حالات پر اپنے قلم سے قلمی جہاد کریں،لوگوں کے درمیان بیداری لائیں،اردو کو فصیح بلیغ نہ رکھتے ہوئے عام فہم کی زبان کا استعمال کرتے ہوئے عوام کو اتحادسے رہنے اورفرقہ پرستی سے دو ررہنے،فاسق حکومت کی پالیسیوں کے تعلق سے بیداری لانے کیلئے ہمہ وقت کام کریں،کل تاریخ نہیں پوچھے گی کہ فلاں شاعر نے اُس کی محبوبہ کی تعریف میں کتنے اشعار لکھے تھے،بلکہ یہ پوچھے گی کہ کس شاعرنے انقلابات کو ہوادی،کل قیامت کے روز اللہ اپنے شاعر بندوں سے یہ نہیں پوچھے گا کہ تمہاری شراب میں مٹھاس تھی یا کڑواہٹ،تمہاری غزل کی بحر میں معشوقہ کی لہر تھی یا نہیں،بلکہ یہ پوچھے گا کہ جو صلاحیتیں تمہیں دی گئی تھی اُس سے تم نے کتنا کام قوم کیلئے کیا ہے؟۔	Politics Articles	کیا نوبت آگئی
سویلین بالا دستی کے نعرے سنتے سنتے عشرے بیت چلے مگر یہ خواب ادھورا ہی رہا۔ یہی سنا تھا کہ پارلیمنٹ کی بالادستی کو کوئی چیلنج نہیں کر سکتا، حقیقت مگر یہ کہ ہر دَور میں کوئی نہ کوئی ’’بالادست پلس ‘‘ بھی ہوتا ہے جس کی چوکھٹ پر سجدہ ریز ہونے والے ٹکے ٹوکری۔ اگر ہمارا کہا درست نہیں تو پھر 18سے زائد وزرائے اعظم ڈکارنے پر بھی یہی پارلیمنٹ بھیگی بِلّی کیوں بنی رہی؟۔ یہ کیسی بالادستی ہے جس میں قائدِایوان کو کان سے پکڑ کر نکال دیا جاتا ہے اور پارلیمنٹ ’’ٹُک ٹک دیدم، دَم نہ کشیدم‘‘ کی عملی تصویر۔ ذوالفقارعلی بھٹو سویلین بالا دستی کا نعرہ لگاتے لگاتے پھانسی پر جھول گئے۔ نوازشریف نے سویلین بالا دستی کا خواب دیکھا، 2 بار حکومت سے ہاتھ دھوئے اور ایک بار جَلاوطن ہوئے۔ پرویزمشرف کی مرضی کے بغیر بینظیر پاکستان آئیں اور دہشت گردی کا لقمہ بنیں البتہ آصف زرداری عقلمند نکلے۔ اُنہوں نے اینٹ سے اینٹ بجا دینے کی بات کی اور یہ بھی کہا ’’تم نے 3 سال رہنا ہے، پھر ہم نے ہی ہونا ہے‘‘۔ لیکن دال گلتی نہ دیکھ کر وہ ’’نیویں نیویں‘‘ہو کر نکل لیے۔ پھر تب ہی پلٹے جب ’’بالادستوں‘‘نے اجازت دی۔ نجی محفلوں میں ہم کھلم کھلا اقرار کرتے ہیں کہ ’’اصلی تے وَڈے‘‘ بالادست وہی ہیں جن کے سرِعام ذکر پر ہماری زبانوں پر لکنت طاری ہو جاتی ہے پھرہم پارلیمنٹ کی بالادستی کی بڑھکیں لگانے کی بجائے مان کیوں نہیں لیتے کہ بالادست وہی جو تھے، ہیں اور شاید ہمیشہ رہیں گے۔ دو تہائی اکثریت کے ساتھ تیسری بار وزیرِاعظم بننے والے بزعمِ خویش ’’بالادست‘‘ نوازشریف سپریم کورٹ کے ایک متنازع فیصلے کی بھینٹ چڑھنے کے بعد ’’نظریاتی‘‘ ہوگئے۔ اُنہوں نے ’’ووٹ کو عزت دو‘‘ کا نعرہ لگایا جسے عوام میں بہت پذیرائی حاصل ہوئی لیکن نظریاتی نوازشریف کو اُن کا اپنا بھائی شہبازشریف ’’ڈکار‘‘ گیا۔ 2018ء کے عام انتخابات سے پہلے ایک طرف نوازشریف اور اُن کی بیٹی مریم نواز ’’ووٹ کو عزت دو‘‘ کا نعرہ لے کر نکلے تو دوسری طرف شہبازشریف مصلحتوں کی ’’بُکل‘‘ مارے نظر آئے۔ اِسی دوران محترمہ کلثوم نواز شدید علیل ہو کر لندن پہنچیں۔ میاں صاحب اور مریم نواز بھی بیگم کلثوم نواز کی عیادت کے لیے لندن چلے گئے۔ اُن کی عدم موجودگی میں باپ بیٹی کو قید کی سزائیں سنائی گئیں اور وہ دونوں قید بھگتنے کے لیے پاکستان چلے آئے۔ بیگم کلثوم نواز کی رحلت کی خبر باپ بیٹی کو جیل میں ملی۔ میاں صاحب اب بھی شدید علیل ہیں لیکن وہ بَدفطرت جو بیگم کلثوم نواز کی بیماری کو ڈرامہ قرار دیتے تھے، اب یہی کچھ میاں نوازشریف کی بیماری کے بارے میں کہہ رہے ہیں۔ جس دن پارلیمنٹ نے آرمی ایکٹ میں ترمیم منظور کی، اُسی دن مریم نواز نے ٹویٹر پر اپنی ’’پروفائل پکچر‘‘ تبدیل کرکے میاں نوازشریف کی اُداسیوں بھری تصویر لگا دی۔ یہ تصویر پیغام دے رہی تھی کہ میاں صاحب کو آرمی ایکٹ میں اتنی سرعت کے ساتھ کی جانے والی ترمیم پسند نہیں آئی۔ مریم نواز کا ٹویٹر اب بھی خاموش ہے جو اِس بات کی گواہی دے رہا ہے کہ وہ بے بَس اور بے اختیار ہیں۔ وہ نوازلیگ کی نائب صدر ہیں لیکن سابق گورنرسندھ محمدزبیر کے مطابق آرمی ایکٹ میں تبدیلی کے سلسلے میں نوازلیگ کی پارلیمانی کمیٹی کے اجلاس میں شرکت کے لیے اُنہیں دعوت دی گئی اور نہ ہی اعتماد میں لیا گیا۔ مریم نواز کی پروفائل پکچر پر میاں صاحب کی تصویر دیکھ کر یوں محسوس ہوتاہے جیسے وہ کہہ رہے ہوں تھی شبِ تاریک ،چور آئے جو کچھ تھا لے گئے کر ہی کیا سکتا تھا بندہ ، کھانس لینے کے سوا ہمیں اب بھی یقین کہ میاں شہبازشریف خواہ کچھ بھی کر لیں، مستقبل مریم نواز ہی کا ہے اور وہی نوازلیگ کی قیادت بھی سنبھالیں گی۔ کہا جا رہا ہے کہ آرمی ایکٹ میں ترمیم کے بعد ثابت ہو گیا کہ پارلیمنٹ بالا دست ہے لیکن کیا واقعی؟۔ وثوق سے کہا جا سکتا ہے کہ اِس ترمیم کو نوے فیصد پارلیمنٹیرینز نے پڑھا بھی نہیں ہوگا۔ جس دیس میں صوبائی وزیرِتعلیم ’’دہ جماعت پاس‘‘ ہو اور وزیرِاطلاعات کہے کہ وزیرِتعلیم نے ’’اچھے سکول‘‘ سے میٹرک کیا ہے، وہاں آرمی ایکٹ کو سمجھنے کی صلاحیت کہاں۔ نوازلیگ اور پیپلزپارٹی سمیت سبھی نے اِس ترمیم پر لبّیک کہا البتہ چند چھوٹی جماعتیں دور دور رہیں۔ سینٹ میں جو طُرفہ تماشہ ہوا، وہ ناقابلِ یقین۔ ابھی ووٹوں کی گنتی جاری تھی کہ چیئرمین سینٹ نے ترمیم کی منظوری کا اعلان بھی کر دیا۔ سینٹ کا اجلاس صرف بائیس منٹ چلااور 12 منٹ میں ترمیم منظور بھی ہو گئی۔ پچھلے ڈیڑھ سال سے حکومت صدارتی آرڈیننسز کے سہارے چل رہی تھی، آرمی ایکٹ میں ترمیم کا یہ پہلا بِل ہے جو پارلیمنٹ سے منظور ہواجس سے بالادستوں کی بالادستی پر مہرِتصدیق ثبت ہوگئی۔ سبھی جانتے تھے، ترمیم کی منظوری اظہرمِن الشمس کہ جب ’’ماشٹر جی‘‘ کے ہاتھ میں ڈنڈا، ماتھے پر بَل، چہرہ غصّے سے لال بھبھوکاہو اور وہ ’’کچیچیاں وَٹ‘‘ رہا ہو تو پھر بڑے سے بڑے ’’پھنّے خاں‘‘ طالبعلم کی بھی ’’تَنبی‘‘ گیلی ہو جاتی ہے۔ یہ پنجابی محاورہ شاید کسی ایسے ہی موقعے پر ایجاد کیا گیا کہ ’’کھوتے دی کی مجال کہ بیڑی نہ چڑھے‘‘ (گدھے کی کیا مجال کہ وہ کشتی پر سوار نہ ہو)۔ ہمیں آرمی ایکٹ میں ترمیم پر کوئی اعتراض نہیں۔ اگر حکمران جس سویلین ملازم کی جی چاہے مدتِ ملازمت میں توسیع کر سکتے ہیں تو سرحدوں کی حفاظت کرنے اور سینوں پر گولیاں کھانے والوں کے سربراہ کی مدتِ ملازمت میں توسیع کیوں نہیں۔ ہمیں اعتراض ہے تو صرف یہ کہ پہلے سپریم کورٹ میں اِسی توسیع پر جَگ ہنسائی ہوئی اور اب جس تیزی سے آرمی ایکٹ میں ترمیم کی گئی، وہ بھی جگ ہنسائی کا باعث۔ چیف آف آرمی سٹاف کے پاس چھ ماہ تھے۔ اِس دوران آرام و سکون سے توسیع کی جا سکتی تھی، پھر اِتنی بھگدڑ کیوں؟۔ چلیں اب موضوع بدلتے ہیں کہ ہم خطروں کے کھلاڑی پہلے کبھی تھے نہ اب ہیں۔ ہمیں یہ بھی ڈر کہ ’’زورآور‘‘ کہیں ہماری باتوں کا برا نہ مان جائیں، اِس لیے تھوڑی سی ترمیم کے ساتھ یہ اقرار ہی بہتر بک رہی ہوں جنوں میں کیا کیا کچھ کچھ نہ سمجھے خُدا کرے کوئی (روحِ غالب سے معذرت کے ساتھ کہ ’’رہا‘‘ کی جگہ ’’رہی‘‘ لکھ دیا) چلیں اب اِس اعتراف کے ساتھ قصۂ درد چھیڑتے ہیں۔ عرض ہے کہ کسی کو بانس پر چڑھانے کا فن کوئی اِس قوم سے سیکھے۔ یہی نہیں بلکہ نیچے سے بانس کھینچنے میں بھی ہمیں مہارتِ تامہ حاصل۔ بندہ جب ہوا میں لڑھکنیاں کھاتا ہوا مُنہ کے بَل نیچے گرتا ہے تو چلا اُٹھتا ہے دیکھا جو تیر کھا کے کمیں گاہ کی طرف اپنے ہی دوستوں سے ملاقات ہو گئی پاکستان کی تاریخ اُٹھا کر دیکھ لیجئیے آپ کو قدم قدم پر ایسی ہی مثالیں ملیں گی۔جس کی وجہ وہ پنچھی ہیں جنہیں ڈال ڈال پھدکنے کی عادت ہے۔ یہ ایسے’’ گھُس بیٹھیے‘‘ ہیں جن کی پشت پر ’’الیکٹیبلز‘‘ کا ٹھپہ لگا ہوا ہے۔ اِسی لیے سیاسی جماعتیں بھی آگے بڑھ کر اِن کا استقبال کرتی ہیں۔ تحریکِ انصاف تو ہے ہی گھُس بیٹھیوں کی جماعت، پُرانی پی ٹی آئی تو ’’ٹانواں ٹانواں‘‘۔ یہی دیکھ لیجئیے کہ پاکستان کے سب سے بڑے صوبے پنجاب کا تاج جس کے سر سجا، وہ 2013ء کے عام انتخابات میں نون لیگ کے صوبائی اسمبلی کے ٹکٹ پر شکست کھا کر تحریکِ انصاف میں شامل ہوا۔ پنجاب کا گورنر بھی وہی جو پچھلی حکومت میں نوازلیگ کا گورنر تھا۔ اِس جیسی بیشمار مثالیں موجود مگر کالم کا دامن تنگ۔ اب حقِ حکمرانی عمران خاں کے پاس ہے جنہوں نے کچھ چھوٹی سیاسی جماعتوں سے مل کر کمزورترین اتحادی حکومت بنائی۔ اگر اُن کی حکومت کو ذرا سا بھی ضعف پہنچا تو ’’پنچھی‘‘ اُڑنے میں ایک لحظے کی بھی دیر نہیں لگائیں گے۔ خاں صاحب سے غلطی یہ ہوئی کہ اُنہوں نے انتخابی میدان مارنے کے لیے قوم کو ایسے سہانے سپنے دکھائے جن کو عملی جامہ پہنانا ناممکن۔ اُنہوں نے 100 دنوں میں ملک کی تقدیر بدلنے کا اعلان کیا لیکن 400 دنوں کے بعد یوٹرن لیتے ہوئے کہہ دیا کہ قوم میں صبر نہیں۔ 50 لاکھ گھروں اور ایک کروڑ نوکریوں کا وعدہ کیا اور اب شیلٹر ہومز اور لنگرخانے کھول کے بیٹھے ہیں تاکہ قوم کو مکمل طور پر بھکاری بنایا جا سکے۔ اربوں درخت اگانے کی بات کی لیکن چند کروڑ کے سوا باقی سارے درخت ’’سلیمانی ٹوپی‘‘ پہن کر نظروں سے اوجھل۔ پنجاب میں پولیس کلچر کی تبدیلی کا نعرہ لگایا لیکن یہ تبدیلی دراصل آئی جیز کی تھی۔ 5 آئی جیز تبدیل ہو چکے، چھٹے کی باری۔ جب تک پولیس کلچر تبدیل نہیں ہوتا، آئی جیز بدلتے رہیں گے۔ سیاسی کلچر کو یکسر تبدیل کرکے رکھ دیا۔ پہلے گالی بکنے کو انتہائی معیوب خیال کیاجاتا تھا، اب غیرپارلیمانی زبان کا استعمال سرِعام۔ قانون کی حاکمیت کے مظاہر جابجا۔ نیب، ایف آئی اے اور اے این ایف قانون کا ڈنڈا تھامے بگٹٹ، یہ عدلیہ تو بس ’’ایویں ای‘‘ ہے۔ جس بندے کو ’’کَس کے‘‘ پکڑنا ہوتا ہے، اُس کی ہتھ کڑی کھلوا دیتی ہے۔ بھلا رانا ثناء اﷲ کی ضمانت کی کیا تُک تھی، بیچاری اے این ایف گزشتہ 6 ماہ سے بڑی محنت سے کیس تیار کر رہی تھی لیکن ہائیکورٹ نے ایک ہی ہلّے میں اُس کی ضمانت دے دی۔ اب اے این ایف اُس 15یا 20کلو ہیروئن کا کیا کرے گی جسے رانا ثناء اﷲ کے بیگ سے برآمد کرنا تھا۔ نیب کی ’’پھُرتیاں‘‘ قابلِ دید، بندہ پہلے پکڑتی ہے اور ثبوت بعد میں ڈھونڈتی ہے۔ غریبوں کے لیے دیسی مرغیاں پالنے جیسے چیخ چِلّی کے منصوبے۔ داخلہ اور خارجہ پالیسیوں کی حماقتیں روزِروشن کی طرح عیاں۔ خاں صاحب کے ایسے منصوبوں اور ایسی اصلاحات پر ’’کون مر نہ جائے اے خُدا‘‘۔ 	Politics Articles	سویلین بالا دستی کا ادھورا خواب
یہ میری قوم کے نوجواں بھی سنیں یہ میری قوم کے رہنما بھی سنیں یہ میری قوم کے اینکرز بھی سنیں جنرل قاسم سلیمانی کی امریکی ڈرون حملے میں مارے جانے کے بعد ایران میں صف ماتم بچھ گئی، ہر آنکھ اشکبار، پوری قوم رنج و الم میں ڈوب گئی، حملے کے وقت جنرل سلیمانی ایک مسلح دہشتگرد تنظیم کے رہنما کے ساتھ تھے، ایران سمیت پوری دنیا اس بات سے واقف ہے کہ جنرل سلیمانی مسلح تنظیمیں بناتے رہے اور مسلح گروہوں کی سرپرستی کرتے رہے، پوری دنیا کا میڈیا جنرل سلیمانی کو دہشتگرد کہتا رہا، دہشتگردی کی معاونت ثابت کرتا رہا لیکن ایران میں کہیں سے یہ نعرہ بلند نہیں ہوا کہ ''یہ جو دہشتگردی ہے اس کے پیچھے وردی ہے'' میڈیا پرسنز ایران میں بھی موجود ہیں، سیاستدان و لبرل بھی ہیں تو حکومت و اپوزیشن بھی ہے لیکن کسی نے فوج کے کردار پر انگلی نہ اٹھائی، ایرانی فوج کی پالیسیوں کی بنا پر حالات اس نہج تک آ پہنچے کہ دنیا کی سپر پاور سے جنگ سر پر کھڑی ہے اور عین ممکن ہے کہ جنگ کے شعلے ایران کو ملیا میٹ کردیں کیونکہ بظاہر حربی طاقت کے حساب سے امریکہ ایران کا تقابل نہیں بنتا لیکن اس کے باوجود اہل ایران کو اپنی سپاہ اس قدر عزیز ہے کہ وہ دیوانہ وار سروں پہ کفن باندھ کر باہر نکل آئے، کسی میر صاحب جیسے منہ پھٹ صحافی نے یہ نہیں کہا کہ فوج نے ہمیں مروادیا، کسی زبردستی کے لبرل یا گروہ نے نہیں کہا کہ ''یہ جو دہشتگردی ہے اس کے پیچھے وردی ہے'' اور ایک ہم ہیں جو اپنی ہی افواج کے خلاف زہرافشانی کرتے پھرتے ہیں، یہ جانتے ہوے بھی کہ ہمارے فوجی جوانوں نے اپنے سینے چھلنی کرواکر، گردنیں کٹواکر، بیدریغ قربانیاں دیکر ہمیں محفوظ کیا، فوج کی بیشمار قربانیوں و کامیابیوں کے باوجود ایک گروہ مسلسل شکست خوردہ زہنیت کے پرچار میں مصروف ہے اور معاشرے میں رائج برائیوں کو فوج کے اوپر تھوپ کر کسی ایجنڈے کے تحت بگاڑ پیدا کرنے والوں کو برحق قرار دینے کا طرز عمل اختیار کیے ہوے ہیں، زرا سوچئے ہمارے میڈیا پر چند مخصوص افراد بھارت سے شایع رپورٹ کو آج کئی دہائیوں بعد بھی متواتر ڈسکس کرتے آرہے ہیں اور ایک ایسی رپورٹ جو شایع ہی بھارت نے کی اس کی بنیاد پہ فوج پر کبھی رمز و ایماء، اشارہ کنایہ میں تو کبھی براہ راست تنقید و تنقیص کرتے آرہے ہیں اور تعجب اس بات کا ہے کہ مشہور زمانہ امریکی اسٹیٹس مین ہینری کسنجر کے اس انٹرویو کو کبھی ڈسکس نہیں کیا گیا جس میں ہینری کسنجر نے نہ صرف مڈل ایسٹ بلکہ پوری امت مسلمہ کی تباہی کا زکر کیا اور تہلکہ خیز انکشاف کیا کہ امریکہ و اسرائیل نے مسلم ممالک میں بہت سے افراد کو خرید رکھا ہے جو ان کی توقعات سے زیادہ اچھا کام کررہے ہیں کوئی تفرقہ ڈالنے میں تو کوئی نسلی و لسانی تعصب ابھارنے میں تو کوئی سچ کو جھوٹ اور جھوٹ کو سچ بنانے میں پیش پیش ہے، پاکستان بھی اس فہرست میں شامل ہے جس کی تباہی کا فیصلہ کیا جاچکا تھا لیکن سلام ہے پاک فوج کے جوانوں کو، فخر ہے ISI کے گمنام مشاہیروں پہ اور فخر ہے باجوہ ڈاکٹرائن پہ کہ جس کے تحت اندرونی و بیرونی خطرات و خدشات سے نمٹا گیا اور دشمن کی سازشوں کو ناکام بنایا لیکن تف ہے ان زہنوں پر جو دشمن کے ایجنڈے کو کامیاب بنانے کے لیے افواج پاکستان پر الزام در الزام، تنقید برائے تنقید، جھوٹ در جھوٹ کے تحت حوصلہ شکنی اور عوام سے دور کرنے کی کوشش کرتے رہے تف ہے ہزارہا تف ہے ایسی زہنیت پر، زرا سوچئے! کہ وہ امریکی فوج جو سر تا پیر انسانی خون میں دھنسی پڑی ہے لیکن اس کے باوجود کبھی کسی امریکی نے ''قاتل فوج'' نہیں کہا، ٹرمپ و مخالفین کے اختلاف کا اندازہ کرو کہ مواخزے تک بات آپہنچی ہے لیکن اس کے باوجود کسی بھی ڈیموکریٹ نے یہ نہیں کہا کہ ''یہ جو دہشتگردی ہے اس کے پیچھے وردی ہے'' کسی نے فوج کو اشاروں کنایوں میں بھی ہدف تنقید نہیں بنایا، ایران امریکہ ممکنہ جنگ کو لیکر ٹرمپ کو ضرور نشانہ تنقید پہ رکھا لیکن فوج کی حوصلہ شکنی کا سوچا تک نہیں، امریکیوں کے منہ سے صرف یہی الفاظ سنائی دیتے ہیں Our Courageous Army, Our Brave Military, Our Army Protect us & Our interests'' وغیرہ وغیرہ۔ زمانہ قدیم سے لیکر جدید دور تک کسی بھی قوم میں بہادری کی علامت اور تحفظ و دفاع کی ضامن فوج ہوتی ہے لیکن ہمارے کچھ زبردستی کے دانشور و سیاہ سی ایکٹرز زمانے کو الٹے بہاو پہ پھیرنے کے لیے مصنوعی تاویلات اور جھوٹ و پروپیگنڈوں کا سہارا لیکر افواج پاکستان کے خلاف زہرافشانی کرتے رہتے ہیں، زرا سوچئے! بھارت میں BJP و RSS اور کانگریس و دیگر لبرل سیکیولر طبقوں کے مابین اختلافات و رسہ کشی کس نہج پر ہے کہ مودی سرکار و ہندوتوا دہشتگرد مخالفین کو دبانے کے لیے طاقت کا غلط استعمال تک کررہے ہیں ایسے میں بھارتی آرمی چیف بپن روات نے BJP کے بیانئے کو جائز قرار دیا اور دیگر جگہوں پر بھی فوج BJP کے ایجنڈے پہ عمل پیرا دکھائی دی لیکن اس کے باوجود کسی بھارتی نے فوج مخالف مہم چلائی نہ فوج کے خلاف عوام کو بھڑکانے کی کوشش کی جبکہ ایک ہم ہیں کہ بات بے بات پر اپنے کالے کرتوت چھپانے اور دشمن کے ایجنڈے کو تقویت دینے کے لیے افواج پاکستان کیخلاف پروپیگنڈہ کرتے کوئی شرم محسوس نہیں کرتے، زرا سوچئے! ایک قاسم سلیمانی کے لیے پورا ایران امریکہ سے جنگ کے لیے اٹھ کھڑا ہو، متحد ہوجائے، صرف چند امریکی فوجیوں کے لیے امریکہ قاسم سلیمانی کو نشانہ بناکر عالمی جنگ کا خطرہ مول لینے کے لیے آمادہ ہوگیا اور ایک انجینئرڈ پلوامہ حملے میں کچھ بھارتی فوجیوں کی ہلاکت کے بعد پورا بھارت یک زبان ہوجائے لیکن ایک ہم ہیں جو خود ہی اپنی افواج کا مورال ڈاون کرتے پھریں، تف ہے ہمارے زہنوں پر، تف ہے ہماری زبان پر جو اپنی ہی فوج پر بھونکے، اس فوج پر جس نے ہمیں تحفظ دیا کہ جن کی بدولت ہمارا دفاع مضبوط ہے اور دشمن میلی آنکھ سے دیکھ نہیں سکتا، قربانیاں دیکر دہشتگردوں کا صفایا کیا، اگر فوج کی قدر و قیمت دیکھنی ہے تو دیکھیں شام، عراق، یمن، لیبیا کے حالات جہاں ہنستی بستی دنیا اجڑ گئی، کروڑوں لوگ در در خاک چاٹنے پہ مجبور ہوے، شہر کے شہر اجڑ گئے کیونکہ ان کی فوج مضبوط نہیں تھی اور دشمن کی سازش کام کرگئی، کوشش پاکستان میں بھی برابر کی گئی بلوچستان، کراچی اور فاٹا میں دہشتگردی کا بازار گرم ہوا جسے ہمارے جوانوں نے اپنے سینے پہ جھیل کر ناکام بنادیا اور جلد ہی دشمن کی سازش کو ناکام بنادیا تو ایسے میں دشمن و دشمن کے آلہ کاروں کا بس تو نہیں چل پارہا بس اب وہ افواج پاکستان کے پیچھے پڑے ہیں کیونکہ وہ جان گئے ہیں جب تک پاک فوج ہے تب تک پاکستان حلوے کی پلیٹ نہیں بن سکتا، مضبوط فوج مضبوط دفاع اﷲ کی عظیم نعمت ہے اور نعمت پر شکر ادا کرنا ہر شریف اور سلیم الفطرت انسان کا فرض ہے جبکہ میروں (میر جعفر و میر صادق) کے لیے یہ عذاب الیم ہے	Politics Articles	یہ میری قوم کے نوجواں بھی سنیں
 انڈیا کے نئے آرمی چیف جنرل منوج مِکونڈ ناراونے، نے ہفتہ کے روزدھمکی دی کہ اگر بھارتی پارلیمنٹنے احکامات دیئے تو بھارتی فوج آزاد جموں و کشمیرپر قبضہ کے لئے پیش قدمی کرے گی۔اس بیان کو پاک فوج نے ''گھریلو سامعین کے لئے ،جاری داخلی انتشار سے نکلنے کے لئے معمول کی بیان بازی'' قرار دے کر مسترد کردیا۔ڈی جی آئی ایس پی آر نے ایک ٹویٹ میں کہا ''پاکستان کی مسلح افواج بھارتی جارحیت کے کسی بھی اقدام کا جواب دینے کے لئے پوری طرح تیار ہیں۔''نئی دہلی میں میڈیا سے بات کرتے ہوئے، جنرل منوج نے پارلیمنٹ کی اس قرارداد کا حوالہ دیا جس میں کہا گیا ہے کہ ''پوراجموں و کشمیر'' بھارت کا حصہ ہے۔ ''اگر پارلیمنٹ کی خواہش ہے کہ یہ علاقہ(آزاد کشمیر و گلگت بلتستان ) بھی کسی وقت ہمارا حصہ بن جائے اور اگر ہمیں اس سلسلے میں کوئی آرڈر موصول ہوتا ہے تو یقینی طور پر کارروائی کی جائے گی۔'' مقبوضہ کشمیر میں بھارت کی آئینی جارحیت اور لاک ڈاؤن ، پابندیوں کو160روز گزر چکے ہیں۔ جب کہ متنازعہ شہریت قانون اور شہریوں کے قومی رجسٹر کے خلاف بھارت میں جاری بڑے پیمانے پر مظاہروں نے بھارتی جارحیت کے خدشات کو تازہ کردیا ہے ۔ یہخدشہ ظاہر کیا جارہا ہے بھارت کی داخلی صورتحال خراب ہونے کی وجہ سے دہلی پاکستان کے خلافکوئی مہم جوئی کر سکتی ہے۔ ان خدشات کو کشمیر کی جنگ بندی لکیر پر براہموس میزائلوں، بو فورس توپوں کی تنصیب اور بھارتی فوج کی غیر معمولی نقل و حرکت سے تقویت مل رہی ہے۔جب کہ مودی کی سرپرستی میں بی جے پی کو سیاسی میدان میں بھی شکست کا سامناہے۔ کئی ریاستوں کے انتخابات میں اسے بدترین شکست ملی ہے۔ اب 8 فروری کو دہلی اسمبلی کے انتخابات ہو رہے ہیں۔ جنرل منوج گذشتہ ماہ بھارت کے 28 ویں آرمی چیف کے عہدے پر فائز ہوئے ، نے کمان سنبھالنے کے فورا بعد ہی اپنے پہلے انٹرویو میں اس تناؤ کو مزید بڑھاوا دیا کہ ''اگر پاکستان ریاستی سرپرستی میں دہشت گردی کی اپنی پالیسی کو روکتا نہیں ہے تو، ہم دہشت گردی کے خطرے کے منبع پرپیشگی حملہ کرنے کا حق محفوظ رکھتے ہیں ، سرجیکل اسٹرائیکس اور بالاکوٹ آپریشن کے دوران ہمارے ردعمل میں اس ارادے کا مناسب طور پر مظاہرہ کیا گیا ہے۔‘‘ بھارت ہمیشہ پاکستان کے خلاف اسی طرح کا پروپگنڈہ اور ہرزہ سرائی کرتا رہا ہے، جب کہ بھارت نے بلوچستان میں دہشتگردی اور افغانستان کی سرزمین کو پاکستان کے خلاف استعمال کرنے کی ہمیشہ کوشش کی۔ بھارتی پارلیمنٹ کی قراردادکے مطابق اگر بھارت نے آزاد کشمیر اور گلگت بلتستان پر قبضہ کرنے کے لئے کوئی مہم جوئی کی تو آزاد کشمیر بھارتی فوج کا قبرستان بن سکتا ہے۔ کیوں کہ یہاں کی آبادی گزشتہ تیس سال میں بھارتی جارحیت کی وجہ سے شدید غصے میں ہے۔بھارتی فوج نے ہزاروں معصوم شہری شہید کئے ہیں۔ ہزاروں کو معذور بنایا ہے۔ کروڑوں کی املاک تباہ کی ہیں۔ لوگ اب انتقام اور ردعمل کا موقع تلاش کر رہے ہیں۔ سیز فائر لائن کی آبادی کے تحفظ کے لئے ابھی تک زیر زمین بنکرز تعمیر نہیں کئے گئے۔ یہاں کے حکمران صرف دعوے کرتے ہیں۔ عوام کو بنکرز خود تعمیر کرنے کے لئے مالی تعاون کیا جائے تو لوگ اپنی ضرورت کے مطابق بنکرز تعمیر کر سکتے ہیں۔ جب کہ یہاں کی آبادی کو جنگی تربیت دی جائے تا کہ لوگ فن حرب و ضرب کو وقت ضرورت دشمن کے خلاف بروئے کار لا سکیں۔ ڈی جی آئی ایس پی آر میجر جنرل آصف غفور کا کہنا ہے کہ ’بھارتی آرمی چیف کا آزاد کشمیر میں فوجی کارروائی کا بیان معمول کی ہرزہ سرائی ہے اور وہ اپنے لوگوں کو خوش کرنے کے لیے ایسے بیان دے رہے ہیں۔انہوں نے مزید کہا کہ بھارتی آرمی چیف اندرونی خلفشار سے توجہ ہٹانے کے لئے ایسے بیانات دے رہے ہیں۔بیان میں مزید کہا گیا کہ جارحیت کی صورت میں پاکستان بھارت کو 27فروری 2019جیسا سبق سکھائے گا۔ڈی جی آئی ایس پی آر نے بھارتی آرمی چیف کے بیان کو بھارتی اداروں میں انتہا پسندی کی موجودگی کا تازہ عکاس قرار دیا ہے۔قبل ازیں، آرمی چیف کے عہدے کا چارج سنبھالنے پر گارڈ آف آنر کا معائنہ کرنے کے بعد صحافیوں سے گفتگو کرتے ہوئے ہوئے جنرلمنوج کا کہنا تھا کہ ’ہم ماضی میں اپنی مغربی سرحد (پاکستان) پر توجہ دیتے رہے ہیں، لیکن شمالی سرحد (چین) کو بھی اتنی ہی توجہ دینے کی ضرورت ہے۔‘ ’بھارت کی سرحدیں دو بڑے ممالک سے ملتی ہیں اور دونوں پر نظر رکھنا ملک کے لیے ایک جتنی اہمیت رکھتا ہے ،لیکن اب چین کے ساتھ سرحد پر زیادہ توجہ دینے کی ضرورت ہے۔ اسی تناظر میں ہم ملک کے شمال مشرقی علاقوں سمیت شمالی سرحدوں پر اپنی صلاحیتیں اور استعداد بڑھانے جا رہے ہیں۔‘جنرل نرونے نے 31 دسمبر کو جنرل بپن راوت کی جگہ آرمی چیف کا عہدہ سنبھالا، جب کہ جنرل بپن راوت کو ملک کا پہلا چیف آف ڈیفنس سٹاف (سی ڈی ایس) مقرر کیا گیا ۔نئے آرمی چیف نے مزید کہا کہ شمال میں چین کے ساتھ متنازع سرحد کی حد بندی ہونا ابھی باقی ہے۔ ’ہم نے امن برقرار رکھنے میں پیش رفت کی ہے۔ ہم حتمی حل کے لیے ایک منزل طے کرنے میں کامیاب ہوجائیں گے۔‘آزاد کشمیر کو بھارت میں شامل کرنے سے متعلق بھارتی حکمران مسلسل دھمکیاں دے رہے ہیں، ان بیانات کے حوالے سے جنرل نرونے نے کہا کہ فوج اس بارے میں تمام خطرات اور حکمت عملی کا تجزیہ کرتی ہے، یہ ایک مستقل عمل ہے۔فوج کی جدید کاری کے منصوبوں کے بارے میں پوچھے گئے سوال پر کہا کہ یہ اولین ترجیح ہو گی۔’ہمارے پاس متوقع خطرات کے تجزیے کی بنیاد پر ایک طویل المیعاد منصوبہ ہے۔ جیسے جیسے خطرات بدلتے رہتے ہیں ویسے ہی منصوبہ بندی کو تبدیل کرنا پڑتا ہے۔‘انہوں نے مزید کہا کہ رینک اور فائل کے مابین سکیورٹی کے بارے میں شعور اجاگر کرنا اور انسانی حقوق کے امور کو حل کرنا بھی ان کی اولین ترجیح ہے۔ سچ یہ ہے کہ بھارتی فوج انسانی حقوق کو پامال کرنے والی فورس بن چکی ہے۔ اس میں کوئی ڈسپلن نہیں۔ ماتحت اپنے افسروں کو قتل کر رہے ہیں۔ یہ فوج سنگین جنگی جرائم میں ملوث ہے۔ ذہنی امراض میں مبتلا ہونے اورہر وقت خوفزدہ رہنے کی وجہ سے بھارتی فوجی روزانہ خودکشیاں کر رہے ہیں۔ جب کہ بھارتی فوجی بھگوڑے بن رہے ہیں۔ اس وقت فوجی افسران کی ہزاروں کی تعداد میں اسامیاں خالی پڑی ہیں۔افسران فوج کی نوکری چھوڑ کر دیگر ملازمتیں کر رہے ہیں۔ جنرل نرونے کا آزاد کشمیر کو بھارت کا حصہ بنانے یا پاکستان پر حفظ ماتقدم حملہ کرنے کا حق محفوظ رکھنے کا بیان بھارت کی نفسیاتی مریض فوج کو سہارا نہیں دے سکتا ۔ پاکستان پر جارحیت کے متعلق بھارت کے رد عمل میں نئی روایت ڈالنے یا اس کا اظہار پہلے ہی کرنے کے بیانات بھی اسی مرض کی عکاسی کرتے ہیں۔نام نہاد سرجیکل سٹرائیکس کو وہ نئی روایت قرار دیتے ہیں۔ پاکستانی دفتر خارجہ نے ناراوانے کے بیان کو لاپرواہی قرار دیتے ہوئے اس کی مذمت کی ''ہم آزاد جموں و کشمیر کے اندر سیز فائر لائن کے پار 'قبل از وقت حملوں' کے حوالے سے نئے بھارتی آرمی چیف کے غیر ذمہ دارانہ بیان کو مسترد کرتے ہیں۔‘‘ ہندوستانی قیادت کو ''پاکستان کے عزم اور کسی بھی جارحانہ ہندوستانی اقدام، اس کے علاقے یا آزاد جموں و کشمیرمیں کسی بھی جارحیت کو ناکام بنانے کیلئے تیاری کے بارے میں غلط فہمی نہیں ہونی چاہئے''۔بھارتی آرمی چیف کو ''بالاکوٹ کی بدانتظامی'' کے بارے میں پاکستان کے ''موزوں'' ردعمل کی یاد دلائی گئی جس میں ان کے دو جیٹ طیارے مار گرائے گئے اور ایک پائلٹ، ونگ کمانڈر ابی نندن ورتھمن کو حراست میں لینے کے بعد خیر سگالی کے طور پر رہا کر دیا گیا۔ میجر جنرل آصف غفور نے بھی بھارتی آرمی چیف کے دھمکی آمیز بیانات کا جواب دیتے ہوئے کہا کہ جنرل نارواین ''خطے کی صورتحال اور پاک فوج کی قابلیت کو بخوبی جانتے ہیں۔ وہ 27 فروری کو بھی ہندوستانی فورس کا حصہ تھے۔ '' ''پاک فوج ملک کا دفاع کرنا جانتی ہے اوربھارت بھی یہ جانتا ہے۔'' یک جنوری کو پاکستان اور بھارت نے اپنی ایٹمی تنصیبات اور دیگر دستاویزات کا تبادلہ کیا۔ تا ہم بھارتی جارحیت کی دھمکیوں کے دوران بھارت نے جنگ بندی معاہدے کی خلاف ورزیاں جاری رکھی ہیں۔2020کی پہلی بھارتی بلا اشتعال جارحیت اور گولہ باری میں آزاد کشمیر میں ایک شہری شہید ہو گیا۔ کوٹلی کے ڈپٹی کمشنر ڈاکٹر عمر ان اعظم کے مطابقچوھدری اشتیاق مشتاق نامی ایک نوجوان گاؤں ندھی سوہانہ میں اپنی زندگی سے ہاتھ دھو بیٹھا۔ کوٹلی میں ڈیزاسٹر مینجمنٹ آفیسر شارق طلعتکے مطابق مذکورہ نوجوان اپنے گھر میں گولہ باری کا نشانہ بنا۔ ایک شیلمکان کے صحن میں آگرا اور اس کیٹکڑے کمرے کے لکڑی کے دروازے میں چھید کرتے ہوئے نوجوان کو جا لگے۔ اس گھر میں بھارتی گولہ باری سے دو بکریاں بھی ماری گئیں۔آزاد جموں و کشمیر کے چیف سکریٹریمطہر نیاز راناکہتے ہیں کہ سال 2020 کے آغاز کے بعدسے بھارتی فوج کی طرف سے سیز فائر کی خلاف ورزیوں میں کوئی کمی نہیں آئی۔ اشتیاق کی موت اس سال کی پہلی ہلاکتہے۔ ''آزاد کشمیر کی غیر مسلح شہری آبادی کو نشانہ بنانے کے باوجود، بھارتی فوج کشمیریوں کے ہمت و عزم کو توڑنے میں ناکام رہی ہے۔پاک فوج بھارتی جورحیت کے بعد جوابی کارروائی کرتی ہے۔ بھارتی فوج شہری آبادی کو نشانہ بناتی ہے۔ مگر پاک فوج صرف بھارتی فوج اور فوجی تنصیبات کو نشانہ بناتی ہے تا کہ کوئی عام نہتا شہری نہ مارا جائے۔ بھارت پاک فوج پر ہی سیز فائر کی خلاف ورزیوں کے الزامات لگا دیتا ہے۔ کوٹلی میں بھارتی جارحیہت کے جواب میں مقبوضہ پونچھ کے دیگور سیکٹر میں پاکستان نے بھارتی توپوں کو خاموش کرنے کے لئے چھوٹے ہتھیاروں اور مارٹروں سے گولہ باری کی،اس سے پہلے گلپور سیکٹر میں پاکستان نے بھارتی چوکیوں پر مارٹر گولہ باری کی۔ بھارتی فوج اپنے ساتھ کام کرنے والے مزدوروں کو خود ہلاک کرنے کے بعد پاکستان پر الزام کر دیتی ہے۔	Politics Articles	آزاد کشمیر پر قبضہ کرنے کا خواب
بے نظیر انکم سپورٹ پروگرام میں لوٹ مار کی ایسی کہانی کہ سر شرم سے جھک جائے یہ صرف ایک ادارے کی کہانی نہیں بلکہ پورے ملک کے اداروں کا یہ ہی حال ہے عمران خان اور بزدار سرکار کیا کیا ٹھیک کرے کیونکہ جہاں بھی نظر دوڑاؤ بس ایک ہی چیز نظر آتی ہے کہ لوٹ کا مال ہے زرا دل کھول کے لوٹوپچھلی حکومتوں نے کیا کیا نہیں لوٹا یتیم بچوں کے نام لوٹا گیا ،بیواؤں کے نام پر لوٹا گیا ،طالبعلموں کے نام پر لوٹا گیا ،مسافروں کے نام پر لوٹا گیا ،نابیناؤں کے نام پر لوٹا گیا ،جسمانی معذوروں کے نام پر لوٹا گیا اس قوم کے ذہنی معذوروں نے کس کس کے نام پر کیا کیا نہ لوٹا ابھی حال ہی میں بے نظیر انکم سپورٹ پروگرام سے8لاکھ غیر مستحق افراد کوسروے اور تحقیقات کے بعد نکالا گیاہے اس پروگرام سے ناجائز فائدہ اٹھانے والوں میں ملک بھرسے2543اعلیٰ آفیسران بھی نکالے گئے ہیں بے نظیر انکم سپورٹ کے نام پر منصوبہ سے بعض لوگوں نے ناجائز طورپر فائدہ اٹھایا، گزشتہ 5سال میں 8لاکھ لوگوں نے ناجائز طور پر فائدہ اٹھایا لیکن کسی نے تحقیقات نہیں کی غریبوں،یتیموں اور بیواؤں کے پیسوں پر ہاتھ صاف کرنے والوں میں اکثریت سندھ کے افسران کی ہے جنہوں نے اپنی بیگمات،بچوں اور رشتہ داروں کے نام پر مستحق افراد کے حقوق پر ڈاکہ ڈالا ان افسران میں سترہ گریڈ کے449 آ فیسر ،15گریڈ کے 30آفیسر،18گریڈ342افسران شامل ہیں جی ہاں ایسے ہی افسران ہیں جن کی پشت پناہی سے جرائم پیشہ افراد نے ملک بھر میں لوٹ مار کی انتہا کردی اور آج ہماری آدھی آبادی سطح غربت سے نیچے زندگی گذارنے پر مجبور ہے انہی سرکاری ملازمین نے سیاستدانوں کو بھی کرپشن کے گر سکھائے اور آج ہمارے سیاستدان اپنے استادوں کو بھی پیچھے چھوڑ گئے آپ کسی بھی سیاستدان کا رہن سہن دیکھ لیں لگتا ہی نہیں کہ وہ ہمارے ووٹوں سے ہماری خدمت کرنے آئے ہیں بلکہ نوٹ کے زور پر ووٹ لے کر وہ ایوانوں میں پہنچ جاتے تھے عمران خان اور انکی پارٹی نے ووٹوں کی خریدوفروخت کو بند کرکے ملک میں تبدیلی کی بنیاد تو رکھ دی مگر ابھی تک چوروں ،لٹیروں اور ڈاکوؤں سے پیسے واپس نہیں لیے جاسکے مگر اس میں ہماری حکومت کیا کرے پچھلے 72سالوں سے لوٹ مار کا جو ایک سلسلہ جاری تھا وہ یک دم کیسے رک جاتا کیونکہ وہی افسران ابھی بھی موجود ہیں مگر چند ایک افسران ابھی بھی ایمانداری سے اپنی نوکری کررہے ہیں مگر انہیں سابق حکومتوں نے بھی کھڈے لائن لگائے رکھا اور ابھی بھی وہ تقرری کے منتظر ہیں جنہوں نے کروڑوں نہیں بلکہ اربوں کمائے وہ آج بھی اسی طرح اپنے عہدوں پر براجمان ہیں ہمارے ہسپتالوں میں کام کرنے والے ڈسپنسر سے لیکر اوپر تک ،محکمہ مال میں کام کرنے والے پٹواری سے لیکر اوپر تک ،محکمہ پولیس میں رضاکار سے لیکر اوپر تک ،محکمہ ریلوے میں ڈیلی ویجز پر کام کرنے والوں سے لیکر اوپر تک ،امامت کروانے والوں سے وزارت کی چوٹی تک کس کس محکمے کا نام لوں بس یہ سمجھ لیں کہ تین درجن سے زائد محکموں میں سے کوئی ایک بھی محکمہ ایسا نہیں جہاں پر نیتوں میں فطور والے براجمان نہ ہوں ہمارے تعمیراتی محکموں کے افسران لوٹ لوٹ کر بپھرے ہوئے ہیں پولیس والے عام انسان کو انسان ہی نہیں سمجھتے بلکہ جس کی جیبیں بھری ہوئی ہوں انہیں وہی انسان نظر آتا ہے دوسروں کی کھال اتارنا انکا دلچسپ پیشہ بنا ہوا ہے ہمارے دیہاتی تھانوں میں آج بھی جنگل کا قانون ہے وہاں کا تو ایک کانسٹیبل ہی بھاری ہوتا ہے باقی افسران کا تو حال ہی نرالہ ہے وہ سوائے اپنے سے اوپر والوں کو اور کسی کو خاطر میں ہی نہیں لاتے وزیراعظم عمران خان ملک بھر میں تبدیلی کے لیے کوشاں ہے اور پنجاب میں سردار عثمان بزدار مگر کیا کیا جائے کہ لوٹ مار کرنے والوں نے ہر طرف اپنا شکنجہ کسا ہوا ہے پنجاب کے وزیراطلاعات فیاض الحسن چوہان اگر لوٹ مارکرنا چاہے تو کروڑوں روپے ایک دن میں اکٹھے کرسکتا ہے مگر وہ آج بھی درویشانہ زندگی گذار رہا ہے وہ اپنی خدمت کرنے والوں کی بھی خدمت نہیں کرسکتا بلکہ بنک خالی ہونے کی نوید سناتا ہے پی ٹی آئی کی حکومت غریب عوام کی تقدیر کو بدلنے میں مصروف تو ہے مگر اس میں وقت لگے گاکیونکہ لٹیروں نے ہر جگہ اپنے پنجے گاڑے ہوئے ہیں پچھلے سال ڈالر کو پر لگے ہوئے تھے ایک طرف غربت کے مارے لوگ چیخیں ماررہے تھے تو دوسری طرف ملک میں ڈالر نہیں مل رہا تھا میں اس وقت بھی کہتا تھا کہ یہ سب جیالے اور متوالے ہیں جو اپنے اپنے سرداروں کو خوش کرنے کے لیے انکی کٹھ پتلیاں بنے ہوئے ہیں اور یہ بات آج ثابت بھی ہوگئی کہ مارکیٹ سے ڈالر خریدنے والے کون تھے قانون کو تو ویسے بھی ان چوروں اور ڈاکوؤں نے اندھا بنا رکھا تھا جسکے وجہ سے وہ دن رات لوٹ مار میں مصروف رہتے تھے جس طرح بے نظیر انکم سپورٹ پروگرام میں غریبوں کے نام پر لوٹ مار کی گئی اسی طرح ہمارے دوسرے تمام محکموں میں بھی لوٹ مار کے ریکارڈ قائم کیے گئے جیسے جیسے وقت گذرے کا بڑے بڑے اور ہوشربا انکشافات سامنے آئیں ابھی تو صرف حکومت کو ایک سال ہی مکمل ہوا ہے دو سرا سال بھی گذر جائے اسکے بعد کیا کیا سامنے آئے وہ حیران کن بھی ہوگا اور پریشان کن بھی کہ کیسے کیسے لوگ ہم پر مسلط ہوتے رہے جو جونکوں کی طرح ہمارا ہی خون چوس چوس کرہمیں لاغر کرتے رہے-	Politics Articles	زرا دل کھول کے لوٹو
یف اے ٹی ایف کے ڈو مور پر پاکستان نے چند روز قبل قومی اسمبلی سے ایک بل بھی پاس کیا ہے ، دیگر ممالک سے ملزمان کے تبادلے کا باہمی قانونی معاونت (فوجداری معاملات) بل 2019 اپوزیشن کی مخالفت کے باوجود کثرت رائے سے منظور کیا گیا،وزیر مملکت پارلیمانی امور علی محمد خان کا کہنا تھا کہ قانونی معاونت (فوجداری معاملات) بل فنانشل ایکشن ٹاسک فورس (ایف اے ٹی ایف) کے مطالبے پر منظور کیا گیا۔بل کے تحت کسی بھی ملک کو باہمی قانونی معاونت دو طرفہ طے کردہ اقرار نامے کی بنیاد پر ہوگی، دیگر ممالک سے باہمی قانونی معاونت کے لیے سیکریٹری داخلہ بطور مرکزی اتھارٹی کام کرے گا۔بل کے مطابق پاکستان کسی ملک کو گواہان، مشتبہ افراد اور مجرمان کی جگہ اور شناخت اور انہیں پاکستان منتقل کرنے سے متعلق قانونی معاونت کی درخواست کر سکے گا جب کہ کوئی دوسرا ملک بھی پاکستان میں تلاشی وارنٹ یا شہادت اکٹھا کرنے اور قیدی کی منتقلی کی درخواست دے سکے گا۔بل کے تحت پاکستان مفاد عامہ یا قومی مفاد کو ضرر پہنچنے کے خدشے کی صورت میں معاونت سے انکار کر سکتا ہے۔اپوزیشن نے بل کو پاکستان کی خود مختاری کے خلاف قرار دیتے ہوئے اس کی مخالفت کی ہے۔ اپوزیشن رہنماؤں سید نوید قمر اور خواجہ آصف نے اعتراض کیا کہ قانون کے ذریعے پاکستان کی خود مختاری پہ سمجھوتہ کیا جا رہا ہے اس طرح بغیر معاہدے کے کوئی بھی ملک پاکستان سے ملزم منتقل کر لے گا۔پیپلز پارٹی کے چیئرمین بلاول زرداری نے بھی اس بل پر شدید احتجاج کیا تھا اور کہا تھا کہ اہم ایف اے ٹی ایف کی ہر ڈکٹیشن کو نہیں مان سکتے، یہ بل پاکستان کی قومی سلامتی و خود مختاری کے خلاف ہے۔ موجودہ حکمراں جماعت بھی ماضی کے حکمرانوں کی طرح یوں محسوس ہوتا ہے کہ پاکستان کے دشموں کے آگے زیر ہوگئی ہے، کم از کم تبدیلی کا نعرہ لگانے والے وزیراعظم عمران خان سے قوم کو یہ توقع ہر گز نہیں تھی،آنکھیں بند کر کے محب وطن قانونی ماہرین سے رائے لیے بغیر قومی اسمبلی میں معلومات اور مجرموں کے تبادلے کا ایک ایسا بل پیش کر دیا گیا ہے جو پاکستان سے زیادہ بیرونی مفادات کے تحفظ کا بل ہے۔اسے روکا جائے اور اسمبلی میں موجود اور اسمبلی سے باہر سیاسی و جمہوری عناصر اپنا کردار ادا کریں ورنہ ملک اور عوام کو بدترین خمیازہ بھگتنا ہو گا۔معلومات اور مجرموں کے تبادلے کا یہ بل ایسے موقع پر پیش کیا جارہا ہے جبکہ امریکہ ایران کشیدگی عروج پر ہے۔اس طرح ایک مرتبہ پھر امریکی جاسوسوں کو تحفظ فراہم کرنے کی سازش تو نہیں کی جارہی؟ ریمنڈڈیوس کی رہائی اور ڈاکٹر عافیہ کی 17 سالہ قید ناحق کا معاملہ قوم بھولی نہیں ہے۔ یہ بل ایسے وقت میں پیش کیا گیا ہے جب اس کی ضرورت قومی سطح پر محسوس نہیں کی جارہی تھی اس بل کے ذریعے ایک طرف پاکستان میں جرم کرنے والے غیر ملکیوں کی بغیر کسی ضروری عدالتی کاروائی کے بغیر محض رسمی کاروائی کے بیرون ملک حوالگی کی راہ ہموار ہو جائے گی اور قومی سلامتی کے خلاف سرگرم عمل بیرونی جاسوس خفیہ طریقے سے فرارکروانے کا راستہ کھول دیا جائے گا جس سے ریمنڈ ڈیوس جیسے واقعات رونما ہونے سے روکنا ممکن نہیں رہے گا۔ پاکستان ٓزاد اور خود مختار ملک ہے لیکن حکمرانوں کی پالیسیوں نے ہمیشہ اسے غلام بنائے رکھا، دوسروں کے مفادات کے تحفظ سے کس کو فائدہ ہو گا؟ ہمارے ملکی مفادات اس قانون کی آڑ لے کر جب چاہے بری طرح روندے اور پامال کیے جائیں گے۔بیرونی طاقتیں ہمیں لقمہ تر سمجھ کر جب چاہیں گی آسانی سے ہڑپ کر جائیں گی۔ ایک طرف تو پاکستان کے ایسے تمام عناصر جو غیر ملکیوں کی مطلوب لسٹ میں شامل ہوں گے ان کی حوالگی قانونی طور پر ممکن ہوجائے گی اور دوسری طرف اس بل سے پاکستان، دشمنوں کے لئے آسان ہدف بن جائے گا اور تیسری جانب اگر ہمیں کسی دوسرے ملک سے اپنا کوئی باشندہ واپس لانا ہوگا تو پاکستان سے کسی بھی طرح کا تعاون کرنے سے انکار کر دیا جائے گا جیسا کہ ابھی تک ڈاکٹر عافیہ کی وطن واپسی کیس میں ہو رہا ہے۔ ڈاکٹر عافیہ بے گناہ امریکہ میں قید ہیں ، کوئی بھی حکومت ڈاکٹر عافیہ کو امریکی قید سے چھڑانے کے لئے تیار نہیں، وزیراعظم عمران خان نے امریکی صدر سے ملاقات کی لیکن عافیہ کے بارے میں کوئی بات چیت نہی کی، قومی اسمبلی سے منظور ہونے والابل کسی بھی طرح ملکی مفاد میں نہیں ہے۔ قومی اسمبلی پاکستانی عوام کی منتخب کردہ اسمبلی ہے جس میں موجود ممبران کو اپنے عوام کے مفادات کو مقدم رکھنے والی قانون سازی کرنی چاہیے نہ کہ بیرونی مفادات کے موقع پر آنکھیں، منہ اور کان بند کر لیے جائیں۔ حکومت قوم کو بتائے کہ اپنے دور حکومت میں انہوں نے عوام کو ریلیف دلانے پر مشتمل کتنے بل اسمبلی میں پیش کئے؟ یہ بل پارلیمانی سیاسی جماعتوں کی حب الوطنی کا امتحان ہے۔اراکین سینیٹ ملکی مفاد کے خلاف بل کو قانون بننے سے روکنے کے لیے اپنا کردار ادا کریں۔ موجودہ حکومت اگرچہ کہتی ہے کہ اب ڈومور کا دور ختم ہو گیا لیکن حقیقت میں امریکی ڈومور کے سامنے موجودہ حکومت بھی بے بس ہو چکی ہے اسی لئے ایف اے ٹی ایف کی سب سفارشات پر من و عن عمل کیا گیا اور پاکستان کی محب وطن شخصیات و جماعتوں پر پابندی لگا کر انہیں گرفتار کیا گیا، حالانکہ ان کا جرم صرف اور صرف پاکستان و کشمیر سے محبت تھا،دو قومی نظریہ کے محافظ، کشمیریوں کے وکیل اور دکھی انسانیت کی خدمت کرنے والوں کو امریکی اور ایف اے ٹی ایف کے دباؤ پر گرفتار کیا گیا اور ان پر مقدمات چلائے جا رہے ہیں۔پاکستان ایف اے ٹی ایف کی تمام شرائط مانتا جا رہا ہے، ایف اے ٹی ایف کے حوالہ سے امریکی نائب وزیر خارجہ ایلس ویلز ہی پاکستان کو ڈیل کر رہی ہیں، ایف اے ٹی ایف کی جانب سے چند روز قبل پاکستان سے یہ مطالبہ کیا گیا تھا کہ کالعدم تنظیموں کے رہنماؤں کو سزائیں دی جائیں، پاکستان نے اس حوالہ سے ایف اے ٹی ایف میں رپورٹ جمع کروا دی ہے ،ایف اے ٹی ایف کے ڈومود کے آگے پاکستان جھکتا چلا جا رہا ہے اور حقیقت میں اس کے پیچھے امریکی نائب وزیر خارجہ ایلس ویلز ہیں جو پاکستان پر دباؤ ڈال کر مطالبات منواتی جا رہی ہیں، اب امریکی نائب وزیر خارجہ 19جنوری کو پاکستا ن کے دورے پر آ رہی ہیں اور پاکستان کے دورے سے قبل وہ بھارت کا تین روزہ دورہ کریں گی،امریکی وزیر خارجہ ایلس ویلز کا دورہ ایسے وقت میں ہو گا جب حافظ محمد سعید کے کیس کی روزانہ کی بنیاد پر سماعت ہو رہی ہے، ایلس ویلز دورہ سے قبل ہی حکومت پر دباؤ ڈال رہی ہیں کہ حافظ محمد سعید کو سزا دی جائے، ایف اے ٹی ایف بھی یہ مطالبہ کر چکا ہے۔ایلس ویلز کے دوہ سے قبل یا بعد میں پاکستانی عدالتیں اگرحافظ محمد سعید کو سزا سناتی ہیں تو اس سے پاکستانی عدالتوں کی آزادی اورخود مختاری پر سوالیہ نشان اٹھے گا بلکہ پاکستان کی بھی سلامتی اور خود مختاری پر سوال اٹھے گا ،امریکہ ابھی بھی پاکستان کے اندرونی معاملات میں دخل اندازی کرنے سے باز نہیں آ رہا، پاکستان کو قومی سلامتی اور اندرونی فیصلے خود کرنے چاہئے، کسی کے دباؤ پر فیصلے کرنے سے ماضی میں بھی مثبت نتائج نہیں آئے، اب بھی اگر ایسا ہوا تو اس کے غلط اثرات مرتب ہوں گے۔	Politics Articles	پاکستان کی خودمختاری کے خلاف بل کی منظوری کیونکر؟
پاکستان میں مہنگائی ہو یا بدامنی ہمیں ہر شخص یہ کہتا نظر آتا ہے کہ اس کی وجہ امریکا ہے، امریکی پالیسی سازوں نے ہمیشہ پاکستان مخالف پالیسیاں بنائی یا نہیں بنائیں لیکن یوں سمجھ لیں کہ ہمیں بچپن میں گُھٹی ہی امریکا کی مخالفت کی ملتی ہے، اس لئے امریکا کے خلاف عوامی رائے عامہ ہموار کرنا پاکستان میں کسی کے لئے بھی کوئی مشکل کام نہیں ہے، گزشتہ دنوں ایرانی جنرل قاسم سلیمانی اپنے ساتھیوں سمیت امریکی ڈرون اٹیک میں مارا گیا، اس کے اسباب کیا تھے، جنرل قاسم سلیمانی کون تھے، ان کی ہمارے پیارے وطن پاکستان سمیت دیگر اسلامی ممالک کے بارے میں کیا سوچ تھی اس بات سے قطعی نظر کیونکہ مارا امریکا نے تھا اس لئے انسانی ہمدردی اور مظلومیت کا سارا وزن جنرل سلیمانی کے پلڑے میں آگرا، ویسے تو ہم پاکستانی ہیں اور جب کوئی عالمی سطح کا مسئلہ ہو تو ہمیں سب سے پہلے پاکستانی بن کر ہی سوچنا چاہیئے، لیکن ایک لمحے کے لئے ہم پاکستانی بن کر نہ بھی سوچیں تو اپنے آپ سے جنرل قاسم سلیمانی کے بارے میں چند سوالات ہمیں ضرور کرنے چاہیئں، ہماری نظر میں اگر جنرل قاسم کے جنازے میں شریک ہزاروں افراد ہوں تو پھر شام کے کیمپوں میں موجود لاکھوں یتیم بچے بھی ہمارے نظروں سے اوجھل نہیں ہونے چاہیئں، ہمارے مین اسٹریم میڈیا اور سوشل میڈیا پر اس وقت جنرل قاسم سلیمانی کو امریکا اور اسرائیل کا اینٹی بنا کر پیش کیا جارہا ہے، ٹرمپ کے جارحانہ بیانات کے مقابل ایرانیوں کے جارحانہ بیانات دکھائے جارہے ہیں جنہیں دیکھ کر مجھے علامہ علی شیر حیدری شہیدؒ کی وہ پیش گوئی درست ہوتی نظر آرہی ہے جس میں امام اہلسنت نے فرمایا تھا کہ یہ تاثر پیدا کیا جائے گا کہ ریاست پاکستان اور پاکستان کی فوج کچھ نہیں کرتی جبکہ ایرانی ریاست اور ایرانی فوج بہادر ہے وہ امریکا سے آنکھوں میں آنکھیں ڈال کر بات کرتی ہے، اس تاثر کا نقصان یہ ہوگا کہ پاکستان کے عوام اپنی ہی فوج اور اپنے ہی اداروں سے بدگمان ہوجائیں گے، ان کی بے توقیری کریں گے اور ایرانیوں کو اپنا ہیرو سمجھنے لگیں گے، جبکہ حقیقت یہ ہے کہ لاکھ اختلاف کے باوجود ہماری ریاست ہمارے لئے سب سے مقدم ہونی چاہیئے اور ہمیں اپنی پاک فوج کا ہمیشہ غیرمشروط ساتھ دینا چاہیئے، جو بھی فرد ریاست پاکستان یا پاک فوج کے بارے میں ہمیں بدگمان کرنے کی کوشش کرے تو سمجھ لیں کہ وہ ہمارے ذہنوں میں میٹھا ذہر گھول رہا ہے، پھر آتے ہیں جنرل قاسم سلیمانی کی امریکا مخالفت پر، سوشل میڈیا اور مین اسٹریم میڈیا پر مچی اس دھوم میں میں نے بہت کوشش کی کہ مجھے کہیں سے کوئی خبر مل جائے کہ جنرل قاسم سلیمانی نے اتنے امریکی فوجی مارے یا جنرل سلیمانی نے اتنی بار اسرائیل پر حملہ کیا، جب لاکھ کوشش کے باوجود مجھے جنرل قاسم سلیمانی کی کوئی ایسی کاروائی نہ ملی تو مجھے بہت حیرانگی ہوئی کہ یہ کیسے امریکا اور اسرائیل مخالف جرنیل تھے کہ جنہوں نے کبھی نہ اسرائیلی فوجی مارے اور نہ ہی امریکی فوجی مارے، نہ براہ راست امریکا کو کبھی کوئی نقصان دیا اور نہ ہی کبھی اسرائیل کو براہ راست کوئی نقصان پہنچایا، جنرل قاسم سلیمانی کے بارے میں یہ بات زیادہ مشہور ہے کہ وہ پراکسی جنگوں کے ماہر تھے، اب سوال یہ ہے کہ ان کی پراکسی جنگوں کا میدان کونسے ممالک بنے جب آپ یہ فہرست بنائیں گے تو آپ حیران ہوں گے کہ انہوں نے پراکسی جنگ بھی امریکا اور اسرائیل میں نہیں لڑی بلکہ ان کی پراکسی جنگوں کا مرکز عراق، شام، لبنان، یمن، افغانستان اور ہمارا پیارا پاکستان بنے، شام کے 10 لاکھ یتیم بچوں کی دہائی کو دنیا سنے کہ وہ کسے کوس رہے ہیں، شام میں 6 لاکھ لوگ ظلم و بربریت کا شکار ہوئے انہیں بے دردی کے ساتھ شہید کیا گیا کوئی ورثا سے جا کر قاتل کا نام پوچھے، شام میں انسانیت کی تذلیل ہوئی، اس سے پہلے نائن الیون کے بعد 2001 میں جب امریکا نے افغانستان پر چڑھائی کی تو جنرل قاسم سلیمانی اس وقت شمالی اتحاد اور احمد شاہ مسعود کے کندھے سے کندھا ملا کر امریکیوں کے اتحادی بنے کھڑے تھے، عراق میں صدر صدام حسین پر امریکا نے حملہ کیا اور سقوط بغداد ہوا تو جنرل قاسم سلیمانی اس وقت بھی امریکی کیمپ میں تھے، صدر صدام کی حکومت ختم کر کے ایران نواز حکومت قائم کی گئی، ایران اور امریکا کے ہر مخالف کو چن چن کر عراق میں مارا گیا جنرل سلیمانی امریکی اتحادی تھے، پھر 3 جنوری 2020 آیا اور ٹرمپ کے حکم پر امریکیوں نے ڈرون حملے میں ساتھیوں سمیت بغداد عراق میں ہی جنرل قاسم سلیمانی کو نشانہ بنایا تو میڈیا پر انہیں امریکا مخالف بنا کر پیش کیا جارہا ہے، مجھے ذاتی طور پر اس بات پر بھی اعتراض نہیں لیکن اگلا خدشہ یہ ہے کہ جیسے جنرل سلیمانی تھے بقول میڈیا کے امریکا اور اسرائیل مخالف اور پراکسی جنگیں اسلامی ممالک میں لڑیں اسی طرح اب ایرانی بدلہ لینے کا اعلان کر رہے ہیں، ایرانی امریکا اور اسرائیل سے کل نہیں آج ہی بدلہ لیں، امریکا اور اسرائیل غارت ہوجائیں ان کے نقشے دنیا سے مٹ جائیں مجھے غم نہیں ہوگا لیکن بدلے کے نام پر اگر بے گناہ و نہتے شامی، عراقی، افغانی اور پاکستانی نشانہ بنے تو یقین جانیں مظلوموں اور محکموں کا کلیجہ پھٹ جائے گا، یہ بات بھی ذہن نشین کر لیں کہ اس وقت دنیا میں 57 ممالک ایسے ہیں جو اپنے آپ کو اسلامی ممالک کہتے ہیں، ان 57 میں ایران بھی شامل ہے، اس میں حیرت انگیز بات یہ ہے کہ ان 57 ممالک میں یہودی سب سے زیادہ ایران میں آباد ہیں اور اپنے آپ کو محفوظ بھی تصور کرتے ہیں، ان 57 ممالک میں یہودیوں کی عبادت گاہ کلیسا سب سے زیادہ ایران میں ہی ہیں، لیکن ایرانی پھر بھی اسلامی دنیا کے سامنے یہ کہتے نظر آتے ہیں کہ ہم یہودیوں کے سب سے بڑے مخالف ہیں اور اسرائیل اور یہودیوں کو سب سے زیادہ خطرہ ایران سے ہے، بہرحال میرا مؤقف آج بھی یہی ہے کہ ایران اور امریکا فطری طور پر اتحادی ہیں، جنرل قاسم سلیمانی ممکن ہیاب امریکا کے کام کے نہ رہے ہوں یا ان کے سینے میں ایسے راز آ گئے ہوں جس سے امریکا کے لئے مستقبل میں وہ خطرہ بن سکتے ہوں اس لئے انہیں راستے سے ہٹا دیا گیا ہے، یہ بات اس سے زیادہ کچھ نہیں ہوگی، میڈیا پر جاری بھڑکوں پر مت جائیں، نہ عالمی جنگ کا کوئی خطرہ ہے، نہ اسلام کے وجود کو مٹانے کی امریکا میں طاقت ہے، اسلام کے نام پر کسی دھوکے میں مت آنا، اپنے پیارے وطن پاکستان کا خیال رکھنا، پیارے پاکستان کے وجود پر کبھی کوئی زخم نہ آئے، اس کے لئے کوشش بھی کرنا اور دعا بھی کرنا کہ پاکستان سلامت رہے،تاقیامت رہے۔ 	Politics Articles	عالمی جنگ نہیں ہوگی
تحریک انصاف کی اتحادی جماعتوں نے حکومت پر دباﺅ بڑھنا شروع کردیا ہے جس کے بعد حکومت کے پا س آپشن محدود ہوتے جارہے ہیں. اندرون ملک سال 2020ءکو عمران خان کی حکومت کیلئے آخری سال قرار دیاجارھاھے وزیراعظم عمران خان کے پاس بہت کم آپشن بچے ہیں حکومتی اتحادی جماعتوں کی جانب سے دباﺅ اور بیڈگورنس کی وجہ سے حکومت ڈیلیور نہیں کرپارہی جس سے عوام کی مشکلات میں اضافہ ہورہا ہے . حکومت پر عالمی مالیاتی اداروں کی مسلط کردہ معاشی ٹیم اپنے اہداف کو پورا کرنے میں مصروف ہے عالمی مالیاتی اداروں کو کبھی بھی حکومت یا پاکستانی عوام کی مشکلات سے کوئی غرض نہیں رہی ملک میں غربت‘مہنگائی اور بیروزگاری میں اضافہ ہورہا ہے مگر حکومتی ترجیحات میں عوامی مسائل شامل نظر نہیں آتےاور لگتاھے جلد یہ حکومت چلی جائے گی ورنہ عوام انہیں بجھوادیں گے. یہ حکومت عوام کو چلتی نظر نہیں آرہی پنجاب جیسے بڑے صوبے سمیت کے پی کے اور مرکزمیں اس کے ہونے کے باوجود حکومت اپنے منشور کا ایک فیصد بھی وعدہ مکمل نہیں کرپائی۔ حکومت کیطرف سے غربت اور مہنگائی کے خاتمے کیلئے احساس پروگرام‘لنگرخانے‘صحت کارڈ‘پناہ گاہیں اور قرض پروگرامز سے حل نکلنا ممکن نہیں ھوا بلکہ تمام مسائل کے حل کیلئے ٹھوس اور جامع پالیسی کی ضرورت ہے قومی انڈسٹری بند ہورہی ہے حکومت کیطرف سے اسے چلانے کی بجائے قوم کا پیسہ ایسے پروگراموں پر ضائع کررہی ھے جس سے کچھ حاصل نہیں ہوا اور نہ ھوگا. دنیا میں کس ملک نے اس طرح کے خیراتی پروگراموں سے ترقی کی ہے؟ ترقی کے لیے ہمیں اپنی معیشیت کو مضبوط کرنا ہوگا . زرعی ملک ہونے کے باوجود ہم بدترین فوڈ سیکورٹی کا شکار ہیں کیونکہ ہم نے اپنی زراعت پر توجہ نہیں دی اور نہ ہی لائیوسٹاک پر اگر ہم ان دوشعبوں کو ہی درست کرلیں تو ہماری اقتصادی حالت بہتر ہوسکتی ہے۔ زراعت اور لائیوسٹاک بلاشبہ انتہائی اہم شعبے ہیں اور یہ ہماری معیشیت کی ریڑھ کی ہڈی رہے ہیں مگر حکومتوں نے دیہی علاقوں پر توجہ دینے کی بجائے شہروں کو وسعت دینے پر وسائل صرف کیئے جس کی وجہ سے اربنائزیشن میں اضافہ ہوا جب دیہاتوں میں لوگ ہی نہیں ہونگے تو زراعت اور لائیوسٹاک کا شعبہ کیسے ترقی کرئے گا؟ اربنائزیشن کی وجہ سے ایک طرف ہماری قومی پیدوار متاثر ہوئی دوسرا شہروں میںآبادی کے دباﺅ کی وجہ سے بنیادی ضروریات بجلی ‘پانی‘گیس کی طلب میں بے پناہ اضافہ ہوا. 1960ء کی دہائی میں ہماری اقتصادی ترقی دنیا کے لیے ایک ماڈل تھا جسے اپنا کردنیا کے کئی ممالک آج ترقی یافتہ ممالک کی فہرست میں شامل ہوچکے ہیں جبکہ ہم آج دنیا میں بھکاری بنے ہوئے ہیں ہماری اقتصادیات قرض پر چل رہی ہیں اگر عالمی مالیاتی ادارے ہمیں قرض دینا بند کردیں تو ہم دیوالیہ ہوجائیں گے. ہمیں خود انحصاری کی طرف بڑھنا ہوگا، دم توڑتی صنعتوں کی بحالی‘زراعت اور لائیوسٹاک کے شعبوں کو دوبارہ اپنے پاﺅں پر کھڑا کرنا ہوگا، چھوٹے شہروں اور دیہی علاقوں میں سہولیات فراہم کرکے ہم اربنائزیشن کے سیلاب کو روک سکتے ہیں مگر اس کے لیے انقلابی اقدامات کی ضرورت ہے. اگر ہم نے فوری طور پر زراعت پر توجہ نہ دی تو ہماری بقاءکو شدید خطرات لاحق ہوسکتے ہیں انہوں نے کہا کہ بلوچستان پاکستان کے کل رقبے کا 40فیصد ہے مگر آج تک ہم نے اس کو آباد کرنے پر توجہ نہیں دی سعودی عرب اور متحدہ عرب امارات سمیت کئی افریقی ممالک نے ریگستانوں کو آباد کرلیا ہے مگر کسی حکومت نے بلوچستان کے بارے میں نہیں سوچا آج اگر بلوچستان میں امن وامان کا مسلہ ہے تو اس کا حل کبھی بھی طاقت کے استعمال سے نہیں نکلے گا کئی دہائیوں سے ہم نے طاقت استعمال کرکے دیکھ لی اب وقت آگیا ہے کہ پالیسی کو بدلا جائے اور بلوچستان کے عوام کو زمینیں الاٹ کرکے انہیں آباد کرنے کے لیے وسائل دیئے جائیں تو امن وامان کا مسلہ خودبخود حل ہوجائے گا. جب عام بلوچ عوام کو اسٹیک پر ہی کچھ نہیں ہوگا تو وہ شرپسندوں کے لیے آسان ہدف ہونگے‘انہیں ریاست کے خلاف بھڑکاناآسان ہوگا لیکن اگر عام بلوچ کے پاس اپنی زمین‘مال مویشی اور گھر بار ہوگا تو وہ کسی بھی شرپسندی کا حصہ بننے سے پہلے کئی بار سوچے گا. انہوں نے کہا کہ ہرسال حکومتیں اربوں روپے واہیات قسم کے منصوبوں میں ضائع کردیتی ہیں اگر یہی پیسہ بلوچستان میں آبی ذخائرکی تعمیر‘نہروں اور سمندر پر پانی صاف کرنے کے پلانٹس لگانے کے منصوبوں پر خرچ کیا جائے تو پورے ملک میں ایک انقلاب برپا ہوگا. مقامی حکومتی کے شفاف اور غیرجماعتی نظام کے ذریعے عام شہریوں کو اپنی قسمت کا فیصلہ خود کرنے دیا جائے تو روایتی سرداروں کا نظام خود ہی زمین بو س ہوجائے گا یہی ماڈل سابقہ فاٹا کے اضلاع میں نافذکرکے بہترین نتائج حاصل کیئے جاسکتے ہیں عالمی حالات کے پیش نظر پاکستان نے اگر خود انحصاری کو نہ اپنایا تو آنے والا وقت پاکستان کے لیے مزید مشکل ہوگا۔ موجودہ حکومت ابھی تک ترجیحات کا تعین ہی نہیں کر پائی اب تک سامنے آنے والے ”فلاحی“منصوبے سابقہ حکومتوں کے تندور‘ بے نظیرانکم سپورٹ پروگرام جیسے منصوبوں کا چربہ ہیں اگر تحریک انصاف کے منشور کو سامنے رکھا جائے اور ان وعدوں کو جو اس نے عوام سے اقتدار میں آنے سے پہلے کئے تھے تو عمران خان کی حکومت بری طرح ناکام نظر نہ آتی. ملکی معاشیات عالمی مالیاتی اداروں کے حوالے کرنے سے بہتر تھا کہ عمران خان مستعفی ہوکر گھر چلے جاتے تو کم ازکم مستقبل میں ان کے دوبارہ اقتدار میں آنے کا چانس رہتا مگر اس وقت ملک جو افراتفری ہے تاریخ میں اس کی نظیر نہیں ملتی بجلی‘گیس ‘تیل سمیت اشیاءخوردونوش عوام کی پہنچ سے باہر جاچکی ہیں مگر حکومت ڈھٹائی سے سب اچھا ہے کا راگ الاپ رہی ہے. یہ فطری بات ہے کہ عوام نئی آنے والی حکومت سے ریلف کی توقع رکھتے ہیں مگر پی ٹی آئی حکومت نے ڈیڑھ سال کے مختصر عرصے میں ہی عوام کی زندگیاں اجیرن کردی ہیں‘ اگر وزیراعظم نے فیصلہ نہ لیا اور عوام کو ریلیف نہ دیا گیا تو 2020حکومت کا آخری سال ثابت ہوسکتا ہے. 	Politics Articles	2020ء عمران خان کی حکومت کا آخری سال؟
مختلف اپنی کہانی ہے زمانے بھر سے منفرد ہم غم _حالات لئے پھرتے ہیں! وطن عزیز پاکستان کا درد اب صبر کے جام سے چھلکنے کو ہے۔ہر ادارہ اپنے کام چھوڑ کر دوسرے اداروں سے نبرد آزما دکھائ دیتا ہے ۔نیوز سنیں تو افسوس ہوتا ہے کہ ہم بحیثیت قوم کس مرحلے پر آگئے ہیں۔ اکثرسیاسی پارٹیاں اپنے منشور کو عمل میں لانے سے قاصر اور سمجھوتوں پہ مجبور نظر آرہی ہیں ۔عدالتوں میں کئ سالوں کے مقدمات کی فائلیں التوا میں پڑی ہیں۔انصاف کی تلاش میں پیشیاں بھگتاتے سرمایہ اور عمر دونوں ختم ہو جاتے ہیں ۔جس کے پاس طاقت ہے وہ ہر عدالت سے چھوٹ جاتا ہے اور جس کے پیچھے کوئ نہیں ہے وہ بے قصور سزا پاتا ہے۔حالانکہ ہمارے نبئ کریم ﷺ کا فرمان _عالیشان ہے کہ تم سے پچھلی قومیں اس لئے تباہ برباد کردی گئیں تھیں کہ جب ان میں کوئ معزز جرم کرتا تو اسے چھوڑ دیتے تھے اور جب کوئ عام آدمی جرم کرتا تو اسے پکڑ لیتے تھے اور آپ ﷺ نے فرمایا تھا کہ اگر محمد ﷺ کی بیٹی فاطمہ ؓ بھی چوری کرتی تو میں اس کا بھی ہاتھ کاٹنے کا حکم دیتا! یہاں یہ حال ہے کہ جن کو لوگوں نے ووٹ دئیے تھے کہ عوامی فلاح و بہبود کے لئے کچھ کریں گے وہ نمائندے اسمبلیوں سے غیر حاضر رہتے ہیں۔ وکیلوں کے جلوس دیکھیں یا ڈاکٹروں کی بپتا سنیں۔ہسپتالوں میں مریضوں کے مسائل سنیں ۔ادویات اور فراہمیء خون کے لئے لوگوں کی دوڑیں لگی ہوئ ہیں۔ ۔بارڈر پہ جھڑپیں دیکھیں یا فوج کے معاملات ۔۔۔ہر طرف ایک افراتفری پڑی ہے۔ عوام کی حالت _زار بیان سے باہر ہے ۔روز افزوں مہنگائ کی چکی میں پستی عوام خودکشیاں کر رہی ہے ۔غریب کے پاس پیسہ نہ تعلیم کے لئے ہے نہ علاج کے لئے ۔دو وقت کی روٹی پوری کرنی دشوار ہے۔تعلیم کاروبار بن چکی ہے۔سندھ میں کتا کاٹنے کی ویکسین کی عدم دستیابی سے کئ جانیں ضائع ہونے کی اطلاعات ہیں ۔ایسے حالات میں ترکی کے پیش کردہ ڈرامہ ارطغل میں قائ قبیلہ کے وہ مناظر بڑے عبرت آموز لگتے ہیں جب وہ قبیلہ ہجرت پر مجبور ہوتا ہے ۔چند سو گھرانوں پہ مشتمل اس قبیلے کو ایک طرف اندرونی مسائل اور اقتدار کی رسہ کشی کا سامنا ہوتا ہے تو دوسری طرف بیرونی دشمنوں کے حملوں نے اسے موت و حیات کی کشمکش میں مبتلا کر رکھا ہوتا ہے ۔ہجرت کے مراحل بہت دشوار راستوں اور جاں گسل معرکوں سے طے ہوتے ہیں ۔جس قوم کے پاس اپنی مٹی ،اپنی دھرتی نہ ہو وہ کتنی ہلکی اور دوسروں کے رحم و کرم پہ ہوتی ہے۔اس کا احساس اس ہجرت کے سفر کو دیکھ کے ہوتا ہے۔کبھی موسم کے تھپیڑے اور بارش کا خدشہ تو کبھی خوراک اور ایندھن کی کمی کا خطرہ۔اس ہجرت کو دیکھ کے بےاختیار وہ ہجرت یاد آجاتی ہے جو قیام پاکستان کے وقت ہمارے آباؤ اجداد نے کی تھی۔آگ اور خون کے دریا پار کرکے یہ وطن حاصل ہوا تھا ۔اللہ پاک ہمارے وطن پاکستان کی حفاظت فرمانا ۔یا رب العالمین ہماری پاؤں اس سرزمین پہ جماۓ رکھنا۔یارب ہمیں بنی اسرائیل کی طرح وادیء سینا جیسی دربدری نہ دینا ۔۔۔ہمیں بحیثیت قوم کے معاف کردینا ۔ہمیں راہ_ہدایت دکھا دینا ۔کتنی مسلمان قومیں اس وقت خانہ بدوشی کی حالت میں ہیں فلسطینی اور شامی پناہ گزین۔یا اللہ ان مہاجرین کی مدد فرمانا ۔آمین یا رب۔	Politics Articles	غم_حالات
بھارتی سپریم کورٹ نے جموں و کشمیر میں انٹرنیٹ خدمات اور مواصلاتی نظام پر عائد پابندیوں سے متعلق درخواستوں پر فیصلہ سنا دیا ہے۔سپریم کورٹ نے تمام ضروری سروسز اور انٹرنیٹ کی بحالی کا حکم دیتے ہوئے ہدایت کی ہے کہ ان احکامات پر ایک ہفتے کے اندر جموں و کشمیر انتظامیہ کو نظر ثانی کرنا ہوگی۔عدالت عظمیٰ نے ایسی تمام سرکاری اور مقامی تنظیموں کی ویب سائٹوں کو بحال کرنے کا حکم دیا ہے جہاں انٹرنیٹ کا غلط استعمال کم ہوتا ہے۔سپریم کورٹ کی تین رکنی بینچ نے کہا ہے کہ سیاسی معاملات پر کورٹ فیصلہ نہیں کر سکتی۔ ساوتھ ایشین وائر کے مطابق فیصلے میں کہا گیا ہے کہ جینے کے حق کی حفاظت کی جانی چاہیے۔سپریم کورٹ نے اپنے فیصلے میں واضح انداز میں کہا کہ انٹرنیٹ پر پابندی لگانا مناسب نہیں ہے۔ یہ جمہوری ملک ہے، یہاں ہم کسی کو اس طرح نہیں رکھ سکتے۔ساوتھ ایشین وائر کے مطابق عدالت عظمی کا کہنا ہے کہ انٹرنیٹ پر پابندی اظہار رائے پر پابندی لگانے کے مترادف ہے۔ لوگوں کے حقوق نہیں چھینے جانے چاہیے۔ سات دنوں کے اندر دفعہ 144 پر جائزہ لیا جانا چاہیے۔ حکومت دلائل کو سپریم کورٹ نے رد کر دیا۔ کہیں بھی دفعہ144 لگائی جائے تو اسے غیرمعینہ نہیں کیا جاسکتا۔ غیر معمولی حالات میں ہی اس کا نفاذ کیا جاسکتا ہے۔اس دفعہ کا استعمال بار بار نہیں کیا جانا چاہیے۔ حکومت کو اس پر واضح موقف پیش کرنا چاہیے۔مرکزی حکومت کی جانب سے جموں و کشمیر سے آرٹیکل 370 کی منسوخی کے بعد سے وادی میں مسلسل انٹرنیٹ سروسز متاثر ہیں۔ ساوتھ ایشین وائر کے مطابق عدالت عظمی میں متعدد افراد نے درخواست دائر کی تھی کہ جموں و کشمیر میں عائد پابندیوں سے متعلق سپریم کورٹ مداخلت کرے اور جلد از جلد وادی کے باشندوں کو پریشانیوں سے نجات دلائے۔مرکزی حکومت نے 5 اگست 2019 کو پارلیمنٹ میں بل پاس کرکے اس کی خصوصی ریاست کا درجہ دلانے والی دفعہ 370 کو منسوخ کردیا تھا۔ جس کے بعد سے وہاں انٹرنیٹ سروسزمتاثر ہیں۔سپریم کورٹ مرکزی حکومت کی جانب سے جموں و کشمیر سے آرٹیکل 370 کے بیشتر دفعات کوغیر موثر کرنیکے بعد مواصلات سمیت مختلف سروسز پر لگائی گئی پابندیوں کے خلاف دائر درخواستوں پر جمعہ کو فیصلہ سنارہی ہے۔جسٹس این وی رمن، جسٹس بی آر گوئی اور جسٹس سبھاش ریڈی کی تین رکنی بینچ نے تمام فریقوں کے دلائل سننے کے بعد فیصلہ محفوظ کر لیا تھا۔ ساوتھ ایشین وائر کے مطابق مرکزی حکومت کی جانب سے پیش سالیسٹر جنرل تشار مہتا نے دلائل پیش کرتے ہوئے کہا تھا کہ ریاست میں امن کی بحالی کے لیے پابندیاں لگائی گئی تھیں۔جموں و کشمیر میں 5 اگست 2019 سے لگائی گئی پابندیوں کے خلاف 'کشمیر ٹائمز ' کی ایڈیٹر انورادھا بھسین، کانگریس کے سینیئر رہنما غلام نبی آزاد اور کچھ دوسرے لوگوں کی جانب سے درخواستیں دائر کی گئی تھیں۔غلام نبی آزاد کی جانب سے کورٹ میں پیش سینیئر وکیل کپل سبل نے اپنی دلیل پیش کرتے ہوئے کہا تھا کہ 'دفعہ 144 میں قومی سلامتی کا ذکر نہیں ہے، آپ ایسا نہیں کہہ سکتے کہ یہ قومی ہنگامی صورتحال ہے، حکومت کو اس کے لیے ثبوت دینا ہوگا'۔ ساوتھ ایشین وائر کے مطابق انہوں نے اپنے دلائل میں مزید کہا تھا کہ 'نیشنل ایمرجنسی کا بھی عدالتی جائزہ لیا جاسکتا ہے، کیا حکومت اس حکم کو دکھا سکتی ہے، جس کے تحت اس نے دفعہ 144 کو ہٹایا ہے۔کپل سبل نے اپنی بحث میں کہا تھا کہ 'حکومت کہہ رہی ہے کہ ہم نے اسکولز کھلے ہوئے ہیں اور تعلیمی سرگرمیاں جاری ہیں لیکن کیا والدین اپنے بچوں کو اسکول بھیج رہے ہیں، کشمیر میں کاروبار، اسکول، کسان اور سیاحت غرض کہ ہر شعبہ بری طرح متاثر ہے، ایسے میں عدالت عظمی کو قومی سلامتی اور زندگی جینے کے حق میں موازنہ کرنا ہوگا'۔انہوں نے کہا کہ 'ٹیکنالوجی کا غلط استعمال کا اگر احتمال ہے تو اس کا مطلب یہ نہیں ہوتا کہ آپ انٹرنیٹ سروس بند کر دیں گے۔ ساوتھ ایشین وائر کے مطابق سالیسٹر جنرل تشار مہتا نے دلیل دی تھی کہ انٹرنیٹ کا استعمال شدت پسندوں کی طرف سے کیا جا رہا ہے۔ ریاست میں دفعہ 370 اور 35 اے کو غیر موثر کئے جانے کے فیصلہ کی آئینی قانونی حیثیت کو چیلنج دینے والی درخواستوں پر آئینی بنچ الگ سے سماعت کر رہی ہے۔مگر اس کے باوجود مقبوضہ کشمیر میں مسلسل 161ویں روز بھی بھارتی فوجی محاصرہ جاری ہے جس کے سبب وادی کشمیر اور جموں اور لداخ کے مسلم اکثریتی علاقوں کے لوگ بدستور مشکلات کا شکار ہیں۔ کشمیر میڈیا سروس کے مطابق مقبوضہ وادی میں دفعہ 144کے تحت پابندیاں بدستور نافذ جبکہ بڑی تعداد میں بھارتی فوجی اور پولیس اہلکار تعینات ہیں۔ پر ی پیڈموبائل فون اور انٹرنیٹ سروز بھی معطل ہیں جسکی وجہ سے لوگوں خاص طور پر طلباء ، صحافیوں اور تاجر برادری کو سخت مشکلات کا سامنا ہے۔ کشمیر ی عوام مقبوضہ کشمیر کی خصوصی حیثیت ختم اور اسے مرکز کے زیر انتظام دو الگ الگ علاقوں جموں وکشمیر اور لداخ میں تقسیم کرنے کے گزشتہ برس پانچ اگست کے غیر قانونی اور یکطرفہ بھارتی اقدام کے خلاف بطور احتجاج سول نافرمانی کی تحریک جاری رکھے ہوئے ہیں ادھرکمیونسٹ پارٹی آف انڈیا(مارکسٹ ) کے سینئر رہنما محمد یوسف تاریگامی نے کہا ہے کہ بھارتیہ جنتاپارٹی کی حکومت نے مختلف سیاسی جماعتوں کے رہنماؤں کو نظر بند اور اظہاررائے کی آزادی کے انکے حق کو سلب کر کے مقبوضہ کشمیر کو عملی طور پر ایک جیل میں تبدیل کر دیا ہے ۔ محمد یوسف تاریگامی نے کولکتہ میں ایک تقریب سے خطاب کرتے ہوئے بھارتی دانشوروں اور سول سوسائٹی کے کارکنوں پر زور دیا کہ وہ کشمیریوں پر ہونے والے ظلم و ستم پر اپنی آواز بلند کریں۔ انہوں نے بھارتی حکومت کے اس دعوے کہ گزشہ برس پانچ اگست کو کشمیر کی خصوصی حیثیت ختم کیے جانے کے بعد علاقے میں ایک بھی گولی نہیں چلائی گئی پر تبصرہ کرتے ہوئے کہا کہ جب پوری وادی کشمیر کو ایک قبرستان میں تبدیل کر دیا گیا ہے تو ایسے میں گولیاں چلانے کی ضرورت ہی کیونکر پیش آئے گی۔ محمد یوسف تاریگامی نے بھارتی جنتاپارٹی کی عوام دشمن پالیسیوں کے خلاف بھارت بھر میں طلباء کے احتجاج کو سراہتے ہوئے کہا کہ آج جو کشمیر میں کیا جا رہا ہے کل وہ کہیں اور بھی کیا جاسکتا ہے۔جبکہ کشمیر کونسل یورپی یونین کے چیئرمین علی رضا سید نے کہاہے کہ عالمی برادری کشمیریوں کے حق خود ارادیت کے حوالے سے موجود اقوام متحدہ کی قرارداد پر عمل درآمد کیلئے بھارت پر دباؤ ڈالے۔ اقوم متحدہ کی سلامتی کونسل نے پانچ جنوری 1949کو کشمیریوں کے حق خود ارادیت کے حوالے سے ایک قرار داد پاس کی تھی لہذا کنٹرول لائن کے دونوں طرف اور دنیا بھر میں مقیم کشمیری ہر برس پانچ فروری کو یوم حق خود ارادیت کے طور پر مناتے ہیں ۔ کشمیرمیڈیاسروس کے مطابق علی رضا سید نے برسلز میں جاری ایک بیان میں کہاکہ اقوام متحدہ کو چاہیے کہ وہ اپنی پاس کردہ قرارداد پر عمل درآمد کرائے جبکہ پوری عالمی برادری کی بھی یہ ذمہ داری ہے کہ وہ اس حوالے سے اپنی ذمہ داری ادا کرے۔ انہوں نے کہ بھارت نے گزشتہ برس پانچ اگست کو مقبوضہ کشمیر کی خصوصی حیثیت ختم کر کے اسے مرکز کے زیر انتظام دو علاقوں جموں وکشمیر اور لداخ میں تقسیم کر دیاجبکہ اس غیر قانونی اقدام کیخلاف کشمیریوں کے احتجاج کو روکنے کیلئے اس نے گزشتہ قریباً پانچ ماہ سے کشمیریوں کا محاصرہ کر رکھا ہے۔ انہوں نے کہا کہ مسلسل بھارتی فوجی محاصرے کے باعث کشمیریوں کو اس وقت بے انتہا مسائل و مشکلات کا سامنا ہے جس پر عالمی برادری کی خاموشی افسوسناک ہے۔ علی رضا سید نے عالمی برادری سے مطالبہ کیاکہ وہ آگے آئے اور کشمیریوں کی نسل کشی کو روکے اور انہیں انکا ناقابل تنسیخ حق، حق ارادیت دلانے کیلئے بھارت پر دباو ڈالے ۔جماعت اسلامی کے پارلیمانی لیڈر و چیئرمین پبلک اکاؤنٹس کمیٹی عبدالرشید ترابی نے کہا ہے کہ اسلامی ممالک کے حکمران بزدلی کی چادر پھینک کر بہادری کا تارج پہن کر امت کی ترجمانی کا حق ادا کریں،ہندوستان مودی کی لگائی ہوئی آگ میں جل رہا ہے ،کشمیر یوں کی استقامت نے ہندوستان کے اندر بسنے والے مظلوم عوام کو حوصلے کا پیغام دیا ،نریندرمودی کشمیریوں پر مظالم ڈھا کر نوجوانوں کو عسکریت کی طرف دھکیل رہا ہے نوجوان ردعمل کے طورپر خودکش بمباربن رہے ،حکومت پاکستان کشمیری قیادت کی مشاورت سے کشمیر کی آزادی کا روڈ میپ دے ،ان خیالات کااظہار انہوں نے نجی ٹیلی ویژن اور وفود سے گفتگو کرتے ہوئے کیا ،عبدالرشید ترابی نے کہاکہ مقبوضہ کشمیر میں کرفیو کو 161دن گز ر چکے لیکن آج بھی کشمیریوں کو موقع ملتا ہے تو وہ ہندوستان کے خلاف اپنی آواز بلند کرتے ہیں ،ہندوستان نے مقبوضہ کشمیر کے عوام سے تمام بنیادی انسانی حقوق چھین لیے ،موبائل فون،انٹرنیٹ حتیٰ کہ انہیں مردوں کو دفنانے تک کی اجازت نہیں ہے ان تمام مظالم کے باوجود کشمیر ی استقامت کا پہاڑہیں ،قائدین حریت سید علی گیلانی علالت کے باوجود نظر بند ہیں انہیں علاج کی سہولت میسر نہیں ہندوستان کشمیریوں کو مسلمان ہونے کی سز ا دے رہا ہے اسلامی ممالک کے حکمرانوں کو بزدلی چھوڑ کر حقیقی معنوں میں امت کی ترجمانی کرنی چاہیے ،انہوں نے کہا کہ طیب اردگان اور مہاتیر محمد کے نقش قدم پر چلتے ہوئے مسلم حکمرانوں کو مظلوم مسلمانوں کے لیے آواز بلند کرنا ہو گی عبدالرشید ترابی نے کہا کہ کشمیریوں نے تمام تر مظالم کے باوجود تحریک کو زندہ رکھا اب حکومت پاکستان کی ذمہ داری ہے کہ وہ اپنا مطلوبہ کردار ادا کرے ۔ جبکہ وزیر جنگلات آزادکشمیر سردار میراکبر خان نے کہ ہے حکومت لائن آف کنٹرول کے حوالے سے تمام تر اقدامات اٹھا رہی ہے ریاست کی وحدت کو کوئی توڑ نہیں سکتا کشمیری عوام کی تحریک آزادی کا مشن ریاست جموں و کشمیر کا پاکستان سے الحاق ہے اس مقصد کے لئے ہمارے شہداء نے لاکھوں قربانیاں دی ہیں اور یہ رائیگاں نہیں ہوں گی کشمیریوں کو طاقت کے ذریعے کچلنا بھارت کی غلط فہمی ہے کشمیری اپنی بات سے پیچھے نہیں ہٹیں گے بھارت اُنہیں سب کچھ دینے کیلئے تیار ہے لیکن کشمیریوں کو صرف پاکستان چاہیے کیا ہم پاکستانی اپنے وطن سے اتنی محبت کرتے ہیں جتنی محبت کشمیریوں کو پاکستان سے ہے وقت آ گیا ہے کہ ہم کشمیریوں کیلئے اسی طرح کھڑے ہو جائیں جیسے وہ پاکستان کیلئے کھڑے ہیں وہ پاکستانیوں سے زیادہ پاکستانی ہیں مسئلہ کشمیر کا ایسا مذاکراتی حل جو کشمیریوں کی خواہشات کا عکاس ہو پاکستان، بھارت اور کشمیریوں کیلئے قابل قبول ہو، نہ صرف پاکستان اور بھارت کو ایک دوسرے کے قریب لا سکتا ہے بلکہ جنوبی ایشیاء میں پائیدار امن و سلامتی کا مستحکم ذریعہ بھی ثابت ہو گا قومی سیاسی جماعتوں اور ان کے اکابرین کو اس وقت کسی ایسے رویے کا اظہار نہیں کرنا چاہیے جس سے قومی یگانگت کو گزندپہنچنے کا خدشہ پیدا ہوابھارتی جارحانہ فکر میں ابھی کوئی کمی واقع نہیں ہوئی ہے جدو جہد آزادی کشمیر اسی زور شور سے جاری رہے گی اور حصول حق خود ارادیت تک کشمیری اپنی جانوں کا نذرانہ پیش کرتے رہیں گے بھارت کی طرف سے کشمیریوں پر نئی فوج کشی اور لائن آف کنٹرول پر کلسٹر بموں کے استعمال کے پیچھے یہ خوف ہے کہ اگر امریکہ کابل سے نکل گیا تو کشمیر دنیا کا فوکس بن جائیگا بھارت کچھ بھی کر لے کشمیری اپنی آزادی چھین کر رہیں گے کشمیری اپنی بقاء اور وجود کی جنگ لڑ رہے ہیں بھارتی آئین کے تحت بھارت کے غیر کشمیری شہری جموں و کشمیر میں کوئی جائیداد نہیں خرید سکتے۔اپنے بیان میں ان کا کہنا تھا کہ بھارت کے حکمران جماعت اپنے آئین میں کشمیریوں کو دی جانے والی یہ گارنٹی ختم کرنا چاہتی ہے اور مقبوضہ ریاست کو تقسیم کرنے کے منصوبے بنا رہی ہے قتل عام کے ذریعہ اکثریت کو اقلیت میں تبدیل کیا جائیگاآزادحکومت پوری ریاست کی نمائندہ حکومت ہے ،جموں ،وادی لداخ سب کشمیر کا حصہ ہیں بھارت نے کشمیر پر اپنا قبضہ خود ہی گنوا دیا ہے اب بھارت کا کشمیر پر کوئی حق نہیں رہا ہے کا بھارت کی طرف سے مقبوضہ جموں و کشمیر میں طاقت کا استعمال بڑھ رہا ہے کنٹرول لائن پر صورتحال تشویشناک ہے بھارت کلسٹر بموں کا استعمال کر کے بین الاقوامی قوانین کی کھلم کھلا خلاف ورزی کر رہا ہے عالمی برادری کو چاہیے کہ وہ بھارت کے دہشت گردانہ اقدامات کو نوٹس لے بھارت نے اچانک جموں و کشمیر کے مختلف علاقوں میں فوج اور سیکورٹی فورسز کی تعداد میں اضافہ کر دیا ہے بھارتی فوج نے لائن آف کنٹرول پر جارحیت میں بھی اضافہ کر دیا ہے اور مظلوم کشمیریوں پر کلسٹر بم برسانا شروع کر دیئے ہیں جسکے نتیجے میں عورتوں اور بچوں کی جانیں جا رہی ہیں بھارت کی طرف سے مقبوضہ جموں و کشمیر اور آزاد کشمیر کی سویلین آبادی کیخلاف جارحانہ ہتھکنڈوں کی نئی لہر ہمیں یاد دلا رہی ہے کہ دنیا کی سب سے بڑی نام نہاد ایٹمی جمہوریت کشمیر میں وہی غلطی دہرا رہی ہے جو افغانستان میں سوویت یونین اور امریکہ نے کی تھی کلسٹر بموں کا استعمال طاقت نہیں بلکہ کمزوری کا ثبوت ہے صاف نظر آ رہا ہے کہ بھارت کے ظالم حکمران مقبوضہ جموں و کشمیر میں وہی کرنے جا رہے ہیں جو 1948ء میں فلسطینیوں کے ساتھ کیا گیا تھا آج ہمیں پوری دنیا کو یہ بتانے کی ضرورت ہے بھارت کی طرف سے کشمیریوں پر نئی فوج کشی اور لائن آف کنٹرول پر کلسٹر بموں کے استعمال کے پیچھے یہ خوف ہے کہ اگر امریکہ کابل سے نکل گیا تو کشمیر دنیا کا فوکس بن جائیگاان خیالات کا اظہار انہوں نے ٹی وی چینل کو انٹرویو دیتے ہو ئے کیا انہوں نے کہا بندوق کی طاقت سے اکثریت پر اقلیت کا ظلم کئی قوموں کے زوال کا باعث بن چکا ہے ماضی قریب میں اس کی سب سے بڑی مثال سوویت یونین جیسی سپر پاور کا بکھر جانا ہے بہت سی طاقتور قوموں نے سوویت یونین کے زوال سے کوئی سبق نہیں سیکھا سبق نہ سیکھنے والوں میں امریکہ، اسرائیل اور بھارت سرفہرست ہیں امریکہ نے افغانستان میں وہی غلطی کی جو سوویت یونین نے افغانستان میں کی تھی سوویت یونین کے زوال نے آزادی کی کئی تحریکوں کو نئی زندگی بخشی ان میں سے ایک کشمیر کی تحریک آزادی بھی تھی ایک سوال کے جواب میں انہوں نے کہا کہ ایک طرف مقبوضہ جموں و کشمیر میں ظلم و ستم بڑھ رہا ہے دوسری طرف گرفتار کشمیری رہنماؤں کو حیلے بہانوں سے بھارتی حکومت کیساتھ مذاکرات پر مجبور کیا جا رہا ہے اس وقت یاسین ملک، شبیر احمد شاہ، مسرت عالم، آسیہ اندرابی اور الطاف شاہ سمیت 40حریت پسند رہنماؤں کو نئی دہلی کی تہاڑ جیل میں رکھا گیا ہے یاسین ملک کو جیل میں قید تنہائی میں رکھا گیا ہے اُنکے پاس سونے کیلئے کوئی بستر ہے نہ چادر وہ زمین پر سونے کی کوشش کرتے ہیں تو چھت پر لگا ہوا ہائی وولٹیج کا ایک بلب اُنہیں سونے نہیں دیتا نیشنل انٹیلی جنس ایجنسی کے اہلکار مختلف بے بنیاد مقدمات کی تحقیقات کے نام پر اُنہیں نریندر مودی کیساتھ مذاکرات پر راضی کرنے کی کوشش کر چکے ہیں جب یاسین ملک نے انکار کر دیا تو اُن پر تشدد کیا گیا یاسین ملک دل اور گردے کے عارضے میں مبتلا ہیں، حالیہ تشدد کے باعث اُن کی آنکھ اور ایک کان بھی متاثر ہوا ہے بھارتی حکومت ہر قیمت پر یاسین ملک کے اعصاب توڑنا چاہتی ہے کیونکہ اُنہوں نے حریت کانفرنس کے دو دھڑوں کو متحد کر کے بھارتی حکمرانوں کی تمام سازشوں کو ناکام بنا دیا ہے انہوں نے کہا کہ سید علی گیلانی اور میر واعظ عمر فاروق کا اتحاد نئی دہلی کیلئے ایک ڈراؤنا خواب ہے انہوں نے کہا کہ کشمیریوں کا جرم کیا ہے اُن کا جرم آزادی سے محبت ہے اُن کا جرم پاکستان سے محبت ہے انہوں نے کہا ہے کہ کشمیری عوام بھارتی آئین کو نہیں مانتے ہیں کشمیریوں کے خلاف بھارت کے ان دہشت گردانہ اقدامات کے خلاف اور مقبوضہ کشمیر کے عوام سے اظہار یکجہتی کیلیے جمعہ کو بھرپور احتجا ج کیا جائے گاجس میں ہم یہ پیغام دیں گئے کہ مقبوضہ کشمیر کی مظلوم عوام آزادی کے اس مشن میں اکیلی نہیں ہے بلکہ پوری پاکستانی وکشمیری قوم حکومت ان کے ساتھ ہے بھارت کلسٹر بموں کے استعمال سے کشمیریوں کے عزم کو متزلزل نہیں کر سکتابھارتی فوج کشمیریوں کیلیے نفرت کی علامت بن چکی ہے کشمیری عوام تقسیم کشمیر کی کسی بھی کوشش کو ناکام بنا دیں گے انہوں نے کہا کہ بھارت نے نیلم جہلم پراجیکٹ پر بھی گولے داغے جب کہ پن بجلی کے منصوبوں کو نشانہ بنانا عالمی قوانین کہ خلاف ورزی ہے انہوں نے کہا کہ بھارتی فوج ایل او سی پر مسلسل فائرنگ اور گولہ باری کر رہی ہے انہوں نے کہا ایل او سی پر بھارت نے ڈبل باڑھ لگا رکھی ہے اور دراندازی کے جھوٹے الزامات لگا کر بین الاقوامی برادری کہ آنکھوں میں دھول جھونک رہا ہے ۔انہوں نے کہا کہ بھارتی پروپیگنڈے کو ناکام بنانے کیلیے ہمیں بھی اپنی سفارتی حکمت عملی کو تیز کرنا ہو گا تاکہ بھارت کے پروپیگنڈے کو ناکام بنایا جا سکے انہوں نے کہا کہ میں اس موقع پر پاکستان کی تمام جماعتوں اور کشمیر ی عوام سے اپیل کرتا ہوں کہ وہ پاکستان کی مضبوطی استحکام اور سلامتی کے لیے متحد ہو جائیں۔انہوں نے کہا پاکستان کی حکومت اور عوام کے شکرگزار ہیں جو ہر مشکل وقت میں کشمیری عوام کیساتھ کھڑی رہی ہے وزیرجنگلات نے کہا ہمیں اپنی پاک فوج پر پورا بھروسہ ہے پاک فوج دنیا کی بہترین افواج میں سے ایک ہے اگر بھارت نے کسی قسم کی مہم جوئی کی کوشش کی تو کشمیری عوام پاک فوج کے ساتھ ملکر آزادکشمیر کو بھارتی فوج کو منہ ٹوڑ جواب دیں گے ۔ علاوہ ازیں آل جموں وکشمیر مسلم کانفرنس کے قائد وسابق وزیراعظم سردار عتیق احمدخان نے کہا ہے کہ ہندوستان مقبوضہ کشمیر میں بدترین مظالم ڈھا رہا ہے ۔ او آئی سی کو بھارت کا ہاتھ روکنے کے لیے ٹھوس پالیسی مرتب کرنا ہوگی ۔ ان خیالات کا اظہار انہوں نے رابطہ عالم سلامی کے اجلاس کے دوسرے روز میڈیا سے گفتگو کرتے ہوئے کیا۔ انہوں نے کہا کہ مقبوضہ کشمیر کے عوام کو صرف اس لیے سزا دی جارہی ہے کہ وہ مسلمان ہیں اور اپنے حق خودارادیت کا مطالبہ کر رہے ہیں یہ حق انہیں اقوام متحدہ کی سلامتی کونسل نے اپنی قراردادوں نے دیا ہے ۔ اقوام متحدہ کا چارٹربھی اس حق کی حمایت کرتا ہے مگر بھارت ہٹ دھرمی کر کے تمام اصولوں کی نفی کر رہا ہے ۔انہوں نے کہا کہ نریندر مودی کی فاشٹ پالیسیوں نے کشمیری مسلمانوں کے علاوہ ہندوستان کے مسلمانوں کو بھی بے چین کر دیا ہے ۔ہندوستان کے مسلمان اب مودی کے خلاف میدان میں نکل آئے ہیں۔ انہوں نے کہا کہ او آئی سی کو اس حوالے سے ٹھوس پالیسی مرتب کرنی چاہیے۔ ہندوستان کا اقتصادی بائیکاٹ بہت ضروری ہے ۔ اس کے بغیر مودی کادماغ درست نہیں ہوسکتا۔انہوں نے کہا کہ کشمیری عوام پوری مت اور پاکستان کے دفاع کے جنگ لڑ رہے ہیں۔ ہندوستان نے کشمیر میں محدود نہیں رہنا بلکہ اس کے فسطائی عزائم پورے خطے کے لیے خطرہ ہیں۔ انہوں نے کہا کہ آزاد کشمیر پر جارحیت کا خواب ہندوستان کی خام خیالی ہے آزادکشمیر کے جفاکش عوام بھارت کو چھٹی کا دودھ یاد دلائیں گے۔ ان لوگوں کے آباؤاجداد نے لڑ کر یہ علاقہ آزاد کرایا ہے۔دریں اثناء قائد مسلم کانفرنس سردار عتیق احمد خان ، سابق ڈپٹی چیئرمین سینٹ مولانا غفور حیدری اور مولانا طاہر اشرفی کی مکہ مکرمہ عشائیہ پر ملاقات ہوئی اور مختلف امور پر تبادلہ خیال بھی کیا۔ سابق اُمیدوار اسمبلی حلقہ ایل اے تھری میرپورایکشن فورم متاثرین منگلاڈیم کے صدر راجہ محمد نہیب ٹھاکرنے کہا ہے کہ مقبوضہ کشمیر کے عوام تنہا نہیں بھارت جو مرضی کر لے کشمیری آزادی کی منزل سے ہٹنے والے نہیں اقوام متحدہ اور انسانی حقوق کی علمبردار بھارتی بر بریت پر خاموش کیوں ہیں ،نیشنل،انٹر نیشنل میڈیا اور دیگر تنظیموں کی رپورٹس کے باوجود ایکشن نہ لینا اقوام متحدہ کی کار کردگی پر طمانچہ ہے کشمیریوں کے خون سے جو ہولی بھارتی کھیل رہا ہے حساب دینا ہو گا پاکستان کی ترقی اور خوشحالی کیلئے کشمیریوں کی قر بانیاں تاریخ کا سنہرا باب ہیں جن کو کبھی مائنس نہیں کیا جا سکتا۔اں خیالات کااظہارسابق اُمیدوار اسمبلی حلقہ ایل اے تھری میرپورایکشن فورم متاثرین منگلاڈیم کے صدر راجہ محمد نہیب ٹھاکرنے صحافیوں سے بات چیت کرتے ہوئے کیا۔انہوں نے کہا کہ مقبوضہ کشمیر کے عوام کی تحریک آزادی کشمیر کیلئے دی جانے والی قر بانیاں رائیگاں نہیں جائیں گئیں کشمیر یوں کو ان کا پیدائشی حق بھارت کو ہر ھال میں دینا ہو گا مسئلہ کشمیر کے حل کو جلد پایہ تکمیل تک پہنچانا ہو گا مقبوضہ وادی میں کرفیو، سے نظام زندگی مفلوج ہو چکا بھارت غرور تکبر میں ڈوبا ہے لائن آف کنٹرول پر بسنے والے افراد آئے روز بلا اشتیال فائر نگ، بھاری ہتھیاروں کی ذد میں آ کر زخمی اور شہادت کے مرتبہ پر فائز ہو رہے ہیں انکو بہترین سہولیات کی فراہمی کیلئے اقدمات اٹھانا ہو ں گے اقوام متحدہ اپنی قراردادوں کے مطابق کشمیریوں کو حق رائے دہی کا موقع فراہم کر ئے ۔بھارت حق خود ارادیت کا وعدہ کر کے کشمیریوں کو پیدائشی حق سے محروم کر رہاہے اور آواز حق آزادی کو دبانے کے لئے معصوم جانوں کو بھی نہیں بخش رہا۔انہوں نے کہا کہ بھارت نے مقبوضہ کشمیر پر غاصبانہ و جابرانہ قبضہ کر رکھا ہے اور آئے روز نہتے کشمیریوں پر بے پناہ مظالم ڈھا رہا ہے۔مقبوضہ وادی میں کرفیو کے نفاذ سے علاقے کی صورتحال مزید پیچیدہ ہوچکی ہے۔ سابق اُمیدوار اسمبلی حلقہ ایل اے تھری میرپورایکشن فورم متاثرین منگلاڈیم کے صدر راجہ محمد نہیب ٹھاکرنے مزید کہا کہ دُنیا کومسئلہ کشمیر پر بھرپور توجہ دینے کی ضرورت ہے کیونکہ دو ایٹمی طاقتیں ایک دوسرے کے آمنے سامنے ہیں اور بھارتی اشتعال انگیزیاں دوسری ایٹمی طاقت کو بھی اشتعال دلاسکتی ہیں، ایسے میں نقصان صرف بھارت یا پاکستان کا نہیں ہو گا بلکہ ایشیا کا پورا خطہ اور دُنیا متاثر ہو گی۔بھارت نہیں چاہتا کہ دنیا اس کیلئے کشمیریوں کے غم و غصے کو دیکھے سنے اورمحسوس کرے۔مودی کی شرپسندیوں کا عروج، ہندوستان ٹوٹنے کے در پے ہے۔تاریخ گواہ ہے کہ جس قوم نے بھی آزادی مانگی اور جدوجہد کی اﷲ رب العزت نے آزادی اس کے مقدر میں لکھ دی ہے ۔ 	Politics Articles	بھارتی سپریم کورٹ کے آج کے تازہ ترین فیصلے کی روشنی میں مرتب مفصل رپورٹ
تحریر۔۔۔ راشد علی راشد اعوان میں8اکتوبر2005کا وہ غازی ہوں جس نے اپنی آنکھوں کے سامنے قیامت خیزی دیکھی ہے،میں وہ چشم دید گواہ ہوں جس نے اس سانحہ میں فوج کا کردار دیکھا ہے،میں وہ لکھاری ہوں جس نے8اکتوبر2005سے پہلے جنرل مشرف کو ہدف تنقید کا نشانہ بنایا،میں نے جنرل مشرف کے حوالے سے سخت اور ترش الفاظ کا استعمال کیا،میں نے اپنے اداریوں اپنے کالمز،ریڈیوز اور ٹی وی چینلز کے پروگراموں میں بھی کھل کر مخالفت کی۔۔۔۔مگر چند سالوں بعد ہی مجھ جیسے لاکھوں افراد 8اکتوبر2005کے زلزلہ کا شکار ہوئے،میں بھی اسی زلزلہ کا ایک زخمی تھا جو زندہ بچ گیا،ملبہ کے ڈھیر سے باہر نکلا اور میں نے اپنی آنکھوں سے حالات دیکھے کہ جگہ جگہ لاشیں ہی لاشیں تھیں،زخمی تڑپ رہے تھے ۔۔ایک صبر آزما دور شروع ہو چکا تھا،ہم بلندیوں سے گر چکے تھے،اہلیان بالاکوٹ کا ہر فرد بے سرو سامان ہو چکا تھا،اپنی سفید پوشی کا بھرم رکھنا بھی مشکل ہوتا جا رہا تھا،مجھے یہ کہنے میں کوئی عار محسوس نہیں ہو رہی کہ نفسا نفسی کے حالات پیدا ہو گئے تھے،زلزلہ سے متعلق میں نے اپنے علاقے کے جنرل صلاح الدین ترمذی صاحب کو اطلاع دی جب انہیں تو کیا کسی حکومتی مشنیری اور ذمہ دار کو بھی بالاکوٹ کے حالات اور پیش آنے والے سانحہ کی کوئی خبر نہ تھی،میں اپنے ایک پہلے کے کالم میں اس حوالے سے تفصیلی ذکر کر چکا ہوں کہ جناب جنرل صلاح الدین ترمذی صاحب کی اہلیہ اﷲ کریم انہیں غریق رحمت فرمائے جنہوں نے پل پل مجھ سے بذریعہSmsرابطہ رکھا اور میں زلزلہ والے روز ان سے رابطہ میں رہا،ان ہی کی بدولت میری میڈیا خاص کر جیو کے اس وقت کے کامران خان صاحب سے ان کے پروگرام آج کامران خان کے ساتھ میں رابطہ ہوا،مجھے معلوم نہیں کہ میں نے بالاکوٹ کا مدعا کیسے بیان کیا اور اپنی اور اپنوں کی خبر کیسے ان تک پہنچائی تاہم اس ساری صورتحال کا تمام تر کریڈٹ جنرل صلاح الدین ترمذی صاحب کو جاتا ہے جو کہ زلزلہ زدہ بالاکوٹ کی خبر ایوان بالا خاص کر اپنے سروس کے ساتھ جناب جنرل پرویز مشرف صاحب تک پہنچانے اورانہیں باخبر رکھنے میں کامیاب ہوئے،زلزلہ کے بعد جب کہیں بھی کوئی امید کے آثار نہ تھے تو تب اس وقت کے سربراہ مملکت پاکستان جنرل پرویز مشرف صاحب آگے بڑھے،اپنی حکومتی ذمہ داریوں کو نبھایا،متاثرین کوحوصلہ دیا،اپنے عمل سے سانحہ عظیم سے نمٹنے کیلئے نہ صرف اقدامات اٹھائے بلکہ عملی طور پر خود مصروف عمل رہے۔زلزلہ کی اگلی صبح پاک فوج کے جوان بالاکوٹ پہنچے اور انہوں نے ہزاروں زخمیوں کو ملبے کے ڈھیر سے نکالا،کئی لاشیں نکال کر دفنائیں اور میں نے اپنی آنکھوں سے اس کے بعد جناب جنرل پرویز مشرف صاحب اور ان کی قیادت میں پاک فوج کے جوانوں کو جذبہ حب الوطنی سے سرشار دیکھا،میں نے دیکھا کہ کس طرح ہزاروں فٹ پہاڑوں کی بلندیوں پر ایک ایک متاثرہ شخص کے پاس وہ کیسے راشن اور اشیائے ضرورت کا سامان لیکر پہنچے،میں جنرل مشرف صاحب کو پوری دنیا میں اس عظیم سانحہ سے نمٹنے اور آزمائش کی اس گھڑی میں مصروف رہتے دیکھ چکا ہوں،مجھے وہ وقت بھی یاد آیا جب انہوں نے زلزلہ سے قبل اپنے دورہ انڈیا کے موقع پر سخت اور کھری کھری باتیں میڈیا کے سامنے کیں میں نے انہیں پرعزم دیکھا،میں جنرل پرویز مشرف کو کرخت بھی دیکھااور میں نے اس جنرل پرویز مشرف صاحب کی آنکھوں میں اس زلزلہ سے متاثر ہونے والے لوگوں کیلئے ان کی آنکھوں میں آنسو بھی دیکھے جب ان کا بھی ضبط ٹوٹ گیا تھا،دنیا کو باخبر کرنے اور متاثرین زلزلہ کی بحالی کیلئے جنرل پرویز مشرف صاحب جھولی لیکر پھرے اور جہاں تک ان کی پہنچ تھی انہوں نے امداد،فنڈز حاصل کیے،دن اور ہفتے بدلتے گئے اور کڑاکے کی سردی جب جوبن پر تھی تو اس وقت بھی حاکم وقت جنرل پرویز مشرف صاحب نے متاثرین زلزلہ کو بھلایا نہیں ان کے دورہ کشمیر کے دوران ایک تصویر اس وقت عالمی توجہ کا مرکز بنی جس میں ایک باپ نے اپنی زخمی بچی کو اپنی کمر پر اٹھا رکھا تھا اور وہ وہاں ان زخمیوں سے ایسے محو گفتگو دکھائی دے رہے تھے کہ یہ قیامت کے پہاڑٹوٹے ضرور ہیں مگر ابھی ہمت باقی ہے،ان ہی تصاویر کو سامنے رکھ کر جب عالمی ادارے یونیسف نے کہا تھا کہ زلزلہ سے متاثرہ علاقوں میں اب بھی ایک لاکھ بیس ہزار بچے پھنسے ہوئے ہیں ،جن کیلئے اقوام متحدہ میں بچوں کی بھلائی کے ادارے"یونیسیف" نے عالمی برادری سے اپیل کی ہے کہ آگر آئندہ دو ہفتوں تک زلزلے میں متاثرہ ان بچوں تک امداد نہ پہنچائی گئی تو ان میں سے دس ہزار سخت سردی، بھوک اور پھیلنے والی بیماریوں سے مر جائیں گے،حاکم وقت نے ان آزمائشوں میں اس قوم کو اکیلا نہیں چھوڑا،ان کیلئے جب دیگر محاذ بھی کھلے ہوئے تھے انہوں نے کسی کو بھی خاطر میں نہ لایا اور زلزلہ زدہ علاقوں کے لاکھوں افراد کیلئے مسیحائی کا کردار ادا کرنے والے جنرل پرویز مشرف صاحب کبھی متاثرہ علاقوں میں پہنچتے تو کبھی بیرونی دنیا میں آواز بلند کرتے ہوئے دکھائی دیتے،عالمی میڈیا نے اس وقت بیان کیا تھا کہ حقیقت یہی ہے کہ ہمالیہ ہمت ہار گیا تھامگر پرویز مشرف جیسے حاکم نے اپنی قوم کے حوصلے بلند کیے اور انہیں صبر کی تلقین کے ساتھ انہیں ہر طرح کی مدد و سہارا بخشا۔اس وقت ملک میں وردی والے اور بغیر وردی والے صدر کی گردان ہو رہی تھی،ملک عزیز کا کوئی باشندہ بھی یہ سوچ نہیں رکھتا تھا کہ کیا اتنا بڑا سانحہ رونما ہوگا اور اس سانحہ کے بعد کے حالات کا کیسے مقابلہ کیا جائے گا،زلزلہ کے دو روز بعد بین الاقوامی میڈیا کی بالاکوٹ اور کشمیر آمد کے بعد مغربی ممالک کے اخبارات کی شہ سرخیاں تھی کہ پاکستان تن تنہا اس آزمائش کا مقابلہ کرنے کی پوزیشن میں نہیں،ایک اوربین الاقوامی جریدے نے ایک عالمی امدادی تنظیم کیتھولک ریلیف سروس کے حوالے سے لکھا تھا کہ اگر یہ پاکستان کا زلزلہ بحر ہند میں سونامی اور امریکہ میں قطرینہ سے پہلے آیا ہوتا تو وہ انیس سو اٹھانوے کے بعد وسطی امریکہ کو برباد کرکے رکھ دیتا،حاکم وقت کی کوششوں کے سبب عالمی میڈیا نے آنکھوں دیکھے حال کو عالمی سطح پر بیان کیا کہ مشکل اور آزمائش کی اس گھڑی میں جب وردی والے اور بغیر وردی والے کی گردان میں قوم کو تقسیم کیا جا چکا تھا تب ملکی قیادت نے کس طرح پوری قوم کو اکٹھا کیا،یہ وہی جنرل پرویز مشرف تھا جو ہمارا مسیحا بن کر میدان عمل میں آیا،لیکن بالاکوٹ کے لوگوں کیلئے یہی مسیحائی دیرپا قائم نہ رہ سکی اور جب جنرل پرویز مشرف صاحب اقتدار سے الگ ہوئے تو اس وقت اہلیان بالاکوٹ کی حق تلفی کی شروعات ہوئیں اور آج14برس بعد بھی بالاکوٹ کے دکھیاری وہی سختیاں جھیل رہے ہیں،انہیں ان کا وہ حق نہ مل سکا،زلزلہ2005کے بعد کے حالات کیا ہیں یہ پھر کسی اور آئندہ کے کالم میں ایک بار پھر تحریر کروں گا البتہ ایک آخری بات کہ کچھ نادیدہ قوتیں جنرل ریٹائرڈ پرویز مشرف صاحب کے حوالے سے اپنا نکتہ نظر رکھتی ہونگی مگر یہ حقیقت ہے کہ میرے لیے اور میرے بالاکوٹ کی اس مسیحائی کی منتظر قوم سے اگر پوچھ جائے جو14برس بارود کے ڈھیر پر گزار چکی ہے کہ ان کا مسیحا کون ہے تو،،تواس کا یہی جواب ہو گا کہ پہلا مسیحا ایک جنرل صلاح الدین ترمذی اور دوسرا مسیحا جنرل پرویز مشرف ہی ہے۔  	Politics Articles	متاثرین بالاکوٹ کے مسیحا۔۔ جنرل صلاح الدین ترمذی اور جنرل پرویز مشرف
ملائيشيا کے شہر کوالالمپور میں اسلامی ممالک کے سربراہان کی کانفرنس گزشتہ برس 18سے 19 دسمبر تک جاری رہنے کے بعد اختتمام پذیر ہوگئی-کانفرنس سے ترکی کے صدر رجب طیب اردگان نے اپنے مشہور مکالمے (The world is bigger then five) سے آغاز کرتے ہوئے خطاب میں کہا کہ " دنیا ان 5 ممالک" سے بہت بڑی ہے- اردگان نے سلامتی کونسل کے "5 ممالک" پر شدید تنقید کرتے ہوئے کہا دنیا کی "1.7 بلین" آبادی کے فیصلے یہ 5 ممالک کیوں کرتے ہیں؟ اس کانفرنس میں مسلم ممالک کے سربراہان کی طرف سے بہت سی تجاویز بھی پیش کی گئیں جن میں سب سے اہم تجویز ایران کے صدر حسن روحانی نے پیش کی-ایرانی صدر حسن روحانی نے کانفرنس سے خطاب کرتے ہوئے کہا کہ امریکہ معاشی و اقتصادی پابندیاں مسلم ممالک کے خلاف بطور ہتھیار استعمال کرتا ہے, مسلم ممالک کو ایک باہمی معاشی و اقتصادی نظام اپنانا ہوگا, مسلم ممالک کو تجارت کیلئے اپنی باہمی کرنسی استعمال کرنا ہوگی, ان کا واضح اشارہ مشترکہ کرنسی کے استعمال کی جانب تھا۔ مشترکہ کرنسی کا نظام دنیا میں کوئی پہلی بار استعمال ہونے نہیں جا رہا۔ اس وقت یورپی یونین ممالک کی مشترکہ کرنسی "یورو" کا دنیا کی بڑی اور طاقتور کرنسیوں میں شمار ہوتا ہے- یورپ میں یہ انقلاب راتوں رات نہیں آیا بلکہ اس کے پیچھے ایک بہت بڑی تاریخ رقم ہے جس کا آغاز دوسری جنگ عظیم کے فورأ بعد ممکن ہوا- کوئلے اور فولاد کی تجارتی یورپی کمیٹی جو کہ ان 6 ممالک نے مل کر بنائی تھی اور اس معاہدے کا باضابطہ آغاز 1951 میں پیرس سے ہوا تھا۔ یہ کمیٹی اس وقت یورپی یونین کی شکل میں دنیا کا ایک طاقتور ترین ادارہ بن چکا ہے اس تنظیم کی کامیابی کا اندازہ ہم اس بات سے لگا سکتے ہیں کہ اس تنظیم کے بننے کے بعد یورپ کے ان ممالک کے درمیان آپس میں آج تک کوئی جنگ نہیں ہوئی اور تمام ممالک یورپی یونین کے پرچم تلے پرسکون زندگی گزار رہے ہیں- یہ وہی یورپ ہے جس نے دنیا کو پہلی اور پھر دوسری جنگ عظیم کی تباہ کاریوں کی جانب دھکیلا لیکن آج یورپ میں ہر طرف چین کی بانسری بج رہی ہے- آج اس یورپی یونین کے ارکان کی تعداد 6 سے بڑھ کر 28 تک جا پہنچی ہے اور یہ تمام ممالک معاشی و اقتصادی طور پر خوشحال ہیں, اس خوشحالی کے یوں تو اور بھی کئی اسباب ہیں لیکن ان میں سے ایک بہت بڑا اور اہم سبب ان کی مشترکہ کرنسی "یورو" ہے جو اس وقت امریکی ڈالر کو ہر میدان میں منہ کے بل پچھاڑ رہی ہے۔ یورپی یونین کے 28 میں سے 19 ممالک مشترکہ کرنسی "یورو" کا استعمال کر رہے ہیں جبکہ تنظیم کے دیگر رکن ممالک نے ایک دوسرے کے شہریوں کے آنے جانے کیلئے اپنی سرحدوں کو کھولنے کیساتھ ویزہ سسٹم کی پابندی کو بھی ختم کر دیا ہے- رکن ممالک کے شہری, تاجر اور سیاح ان تمام ممالک میں آزادانہ سفر کر سکتے ہیں۔ کوالالمپور میں ہونے والی کانفرنس میں شریک مسلم ممالک کے تمام سربراہان نے کسی ایسی ہی تنظیم کے قیام پر زور دیا جو کہ تمام اسلامی ممالک کے اختلافات کو ختم کرنے میں اہم کردار ادا کرسکے- میرے خیال میں کوالالمپور میں ہونے والی یہ کانفرنس کسی ایسی تنظیم کے قیام کی جانب پہلا قدم ثابت ہوگی۔ جب یورپ میں رہنے والے چند ممالک اپنے باہمی اختلافات ختم کر کے ایک مشترکہ یونین کے پرچم تلے رہ سکتے ہیں تو دنیا میں بسنے والے تمام مسلمان جو کے ویسے بھی ایک امت ہیں وہ کیوں نہیں اسلام کے پرچم تلے اکٹھے ہو سکتے جب یورپی یونین بن سکتی ہے تو اسلامی یونین کیوں نہیں بن سکتی- میرے خیال میں تمام اسلامی ممالک کے سربراہان کو اب اس بات کا احساس ہو جانا چاہیے کہ ان کے تمام مسائل کا حل باہمی اتحاد اور بھائی چارے میں ہی پنہاں ہے اور مجھے لگتا ہے کہ وہ دن زیادہ دور نہیں جب دنیا اسلامی ممالک کی طاقت کا مظاہرہ کسی ایک مشترکہ تنظیم کی شکل میں دیکھے گی جو اسلامی ممالک کی تنظیم ۔"او۔ آئی۔ سی" کی طرح غیرفعال اور غیرسنجیدہ ہونے کے بجائے یورپی یونین کی طرح ایک فعال اور طاقتور ادارہ ہوگا۔ انشاء اللہ جب یورپ کے تحفظ کیلئے یورپی یونین, ایک مخصوص فرقے کے تحفظ کیلئے نیٹو اور کمیونزم کے تحفظ کیلئے وارساہ پیکٹ جیسے معاہدے ہو سکتے ہیں تو اتنی بڑی دنیا میں بسنے والی امُت مسلمہ کے تحفظ اور بقاء کیلئے ایک تنظیم کیوں نہیں بن سکتی؟ میرے خیال میں اب پوری اسلامی دنیا کو اس بارے میںں سنجیدگی سے سوچنا ہوگا, مسلمانوں کی موجودہ زوال پذیرانہ کیفیت سے نکلنے کا واحد حل اور مناسب وقت بھی یہی ہے۔  	Politics Articles	مسلم ممالک کا اتحاد ناگزیر ہے
 ایران اور امریکا کشیدگی پر بحث ، دہمکیاں و انتقامی بیانات عروج پر ہیں ، ایرانی جنرل سلیمان قاسمی کی ہلاکت کے ہر پہلو پر دنیا بھر میں مباحثہ کیا جارہاہے۔ ہلاکت کو غلط و صحیح ثابت کرنے کے لئے فریقین و ان کے اتحادی جواز فراہم و رَد بھی کررہے ہیں ۔ ان تمام معاملات کو زیر بحث لانے کے ساتھ اس پہلو کو دیکھنا ہوگا کہ امریکا نے بغداد سفارت خانے پر حملے کا جس طرح ردعمل دیا ہے ، کیا اس عمل کو کوئی بھی ملک اپنے مخالف کے خلاف قانونی جواز بناسکتا ہے ؟۔ تو ایسا ہی ہے کہ امریکا جو عمل کرتا ہے ، وہ پوری دنیا پر اثر انداز ہوتا ہے۔ امریکا نے پاکستان میں موجود اپنے مخالفین کو ڈرون حملوں سے ہلاک کیا ۔ اسامہ بن لادن کو ہلاک اور ملا منصور کو حملے میں نشانہ بنایا ۔ یہ سب کچھ پاکستان کی اجازت کے بغیر کیا ، جس سے بھارت اور افغانستان کو منفی شہ ملی کہ وہ بھی اپنے مخالفین کے خلاف سرحدی قوانین کا لحاظ کئے بغیر کاروائی کریں ۔ دونوں ممالک نے عملی طور پر بین الاقوامی قوانین کی خلاف ورزی کیں ، لیکن دھول چاٹنا پڑی ۔ اسی طرح ایران کے ہلاک ہونے والے جرنیل قاسمی بھی ماضی میں پاکستان کو دہمکیاں دے چکے تھے کہ وہ پاکستان کی حدود کے اندر اپنے مبینہ مخالفین کو نشانہ بنائیں گے ۔ امریکا، دنیا بھر میں جہاں چاہے ، کمزور ممالک کو ڈرون حملوں سے نشانہ بناتا رہتا ہے ، اس بار ایران کی ایک اور اہم شخصیت کو ہدف بنایا ، جس کے بعد ایران نے کھل کر اعلان کردیاکہ وہ وہ اب پراکسی وار نہیں بلکہ سرعام انتقام لیں گے ۔ ٹرمپ کے سر کی قیمت بھی مقرر کردی ، امریکی فوج کو دہشت گرد قرار دے دیا ۔ یعنی اب ایران سمجھتا ہے کہ وہ امریکا کی طرح عالمی قوانین کا لحاظ کئے بغیر انتقام لے گا ۔ یہ موقع امریکا نے فراہم کیا کہ ایران ردعمل دے ۔ امریکا 52اہداف کو نشانہ بنائیں یا ایران 32اہداف کو،لیکن یہ سب دنیا میں طاقت کے توازن کو مزید بگاڑ رہا ہے۔ اوّل تو یہی خیال کیا جارہا ہے کہ ایران ، امریکا کے خلاف کھلی جنگ کی دہمکی تو دے رہا ہے لیکن عملی طور پر وہ ایسا کچھ نہیں کرسکتا۔ تاہم اہم امر یہ ہے کہ اب کوئی بھی ملک کسی بھی مخالف ملک پر حملہ آور ہوسکتا ہے اور اُس کے تئیں ایسا حملہ دہشت گردی کے خلاف ہوگا ۔ جب بھارت نے بالاکوٹ میں دراندازی کی تھی تو وہ بھی اس جارحیت کو درست قرار دے رہا تھا ، پاکستان نے مناسب کرارا جواب دیا ، لیکن اس بات کا خیال رکھا کہ بھارت کو سمجھایا جاسکے کہ 27فروری کو ان کے اہم فوجی قیادت بھی نشانے پر تھی ، پاکستان چاہتا تو نشانہ بنا سکتا تھا ، لیکن ریاست نے تحمل کا مظاہرہ کیا ۔ یقینی طور پر پاکستان بھارتی فوجی قیادت کو نشانہ بناتی تو اس وقت خطے میں ایٹمی جنگ چھڑ چکی ہوتی ۔ پاکستان نے اپنی قوت کا درست استعمال بھی کیا اور دشمن کے دل میں خوف بھی بیٹھا دیا کہ وہ جب چاہے ، کہیں بھی اپنے ہدف کو ٹھیک ٹھاک نشانہ بنا سکتا ہے۔بھارت کولڈ اسٹارٹ وار میں پاکستان کی سبک رفتاری سے آگاہ تھا ، لیکن اس کے باوجود بے وقوفی کی تو ساری دنیا میں شرمندگی کا سامنا کرنا پڑا۔ ہلاک ہونے والے جنرل قاسمی اگر پاکستان کے خلاف اپنی دھمکی کو عملی جامہ پہنانے کی کوشش کرتے توپاکستانی عوام کو یقین تھا کہ اس کا جواب بھی بھرپور دیا جاتا ، لیکن یہاں بھی اشتعال انگیزی کے بجائے بردباری کا مظاہرہ کیا گیا ۔ ایران ابھی ایٹمی طاقت بنا نہیں ہے ، جب کہ پاکستان بن چکا ہے ، پاک سرزمین پر کوئی بھی ناپاک نظریں ڈالے گا تو جواب بھی اُسی طرح ملے گا ۔لیکن پاکستان نے افغانستان ، ایران اور بھارت کے ساتھ بہتر تعلقات کے لئے تحمل و برداشت کی پالیسی اپنائی۔ تاہم امریکا کو اپنی فوجی طاقت کا زعم ہے ، کھربوں ڈالرز اپنی عسکری طاقت کو بڑھانے کے لئے لگاتا ہے ۔ یہ سب امریکا کا شوق نہیں ہے بلکہ خوف ہے ۔ جو خود اُسے دہشت میں مبتلاکررہا ہے۔ امریکا ، کسی بھی ملک کے داخلی معاملات میں اگر اپنی ٹانگ اڑانا بند کردے تو اُسے کھربوں ڈالرز بے سود جنگوں پر خرچ نہ کرنا پڑیں ۔ امریکا ، ویتنام، عراق اور افغانستان کی جنگ میں کھربوں ڈالرز کو بارود میں اڑا چکا ہے ، لیکن اس کا نتیجہ کیا نکلا ، امریکا کو شکست کا سامنا ہوا۔ ویتنام میں بدترین شکست امریکا کے لئے بھیانک خواب ہے ۔ مشرق وسطیٰ میں اس طرح الجھ چکا ہے کہ دلدل سے نکل نہیں پارہا ، افغانستان میں افغان طالبان کے ہاتھوں رسوائی کے سامنا ہے ، بند گلی سے نکلنے کے لئے ہاتھ پیر مار رہا تھا کہ اب کھل کر ایران کے متوقع انتقامی کاروائی سے بچنے کے لئے امریکی عوام کو خوف سے بچانے کے لئے سیکورٹی کے ہنگامی اقدامات کررہا ہے۔ اقوام متحدہ کا غیر فعال کردار اقوام عالم کے لئے لمحہ فکرہے کہ دنیا میں آئے روز نت نئی کشیدگی کو روکنے کے لئے کوئی کردار ادا کرنے سے قاصر ہے۔ امریکا و ایران کے درمیان جنگ ہوتی ہے یا نہیں اس بات سے قطع نظر اہم امر یہ ہے کہ کسی متوقع یا غیر متوقع جنگ کے خدشات سے کروڑوں انسان برہ راست متاثر ہو رہے ہیں۔خاص طور پر امریکی عوام ، جو پہلے ہی نادیدہ حملوں سے خوف زدہ رہتی ہے ، اور ان کے خوف کو بڑھانے میں امریکی انتظامیہ بڑھ چڑھ کر حصہ لیتی ہے کہ کبھی کوئی اسلامسٹ نشانہ بناسکتا ہے تو کبھی روس حملہ کردے گا ، تو شمالی کوریا کی دہمکیاں الگ ، افغانستان سے خوف زدہ ،تو ایران حملوں کا ڈر ، امریکی عوام کو نفسیاتی مریض بنا چکی ہے ، جس کے ردعمل کے مظاہرے اسکولوں ، نائٹ کلب ، سڑکوں اور عوامی مقامات پر نسل پرستی و اسلام فوبیا کے شکار امریکی دہشت گردی کرتے نظر آتے ہیں۔امریکا انہیں نفسیاتی مریض سمجھتا ہے، تو ٹھیک ہی سمجھتا ہے کیونکہ امریکا جو ماحول پیدا کرتا ہے، اس سے فرسٹریشن میں اضافہ ہی ہوتا ہے ، یہی تو انتہا پسندی ہے جو کسی بھی عمل کے ردعمل میں سامنے آتی ہے۔ امریکا و ایران کے درمیان 40برسوں سے پراکسی وار جاری رہی ہے ، آئندہ بھی جاری رہے گی اور اس کے اثرات سے عوام متاثر ہوتے رہیں گے ۔انہی اقدامات کو جواز بنا کر کسی بھی ملک کی سرحد اب محفوظ نہیں رہی ، جس کا دل چاہے کسی کو بھی دہشت گرد قرار دے کر حملہ کردے ۔ نتائج سے بے پرواہ ہو کر کسی بھی ملک کے ذمے دارا ن کو انسان کی جان پر کھیل کر اپنی خوف کی حکومت قائم کرنے سے گریز کی راہ اختیار کرنی چاہیے ۔دنیا کا کوئی بھی ملک ہو یا اُس کا شہری ہو ، اُس کے پاس اب یہ جواز موجود ہے کہ وہ جسے اپنے لئے خطرہ سمجھتا ہے ، اُسے کہیں بھی مارسکتا ہے۔ 	Politics Articles	خطرے کو کہیں بھی مار دو ؟
پاکستان کی آزادی کے سال جوں جوں گزررہے ہیں کرپشن کنگ اتنے زیادہ بڑھ رہے ہیں اورکرپشن ایک سویادوسوکی نہیں نہ ہی ہزاروں لاکھوں کی بلکہ اربوں کھربوں کی کرپشن پھربھی ہرنئی حکومت کے سیاستدان اسی بات کاروناروتے ہیں کہ ملک کاخزانہ خالی ہے بھئی اگرخزانہ خالی ہے توالیکشن پرکروڑوں کیوں خرچ کرتے ہواپنے اسی کروڑوں میں لگاکراپنابزنس کرومگرنہیں اب سیاست بھی توبزنس بن چکاہے حالانکہ عمران خان نے الیکشن سے پہلے کہا تھا کہ چاہے کوئی بھی کرپشن میں ملوث ہوگااسے جیل کی ہواکھانی پڑے گی اب اگریہاں جہانگیرترین کاذکرنہ کروں توایسی شخصیت کی توہین ہوگی الیکشن سے پہلے دوسری پارٹیوں کاپاکستان تحریک انصاف کے ساتھ ملاپ ہویاالیکشن کے بعد ایم این ایز وایم پی ایز کو جہاز پرلے آنے جانے کوکون بھول سکتاہے حالانکہ یہ ہستی تاحیات نااہل ہوچکی تھی مگرپاکستان تحریک انصاف کی حکومت میں انٹری کے بعدایسے کئی منصوبے ہیں جن کاافتتاح جہانگیرخان ترین نے کیااسمبلی کے دروازے چوبیس گھنٹے کھلے ہیں وزیراعظم ہاؤس ووزیراعلیٰ ہاؤس جہانگیرخان نے خریداہواہے گورنرہاؤس کی توبات ہی نہ کریں جہانگیرخان ترین کی لاہورمیں بیٹھک ہی گورنرہاؤس ہے اب ایک بارپھرجہانگیرخان ترین کے فلیکسز لاہورمیں لگے نظرآرہے ہیں ۔ عمران خان نے کہاتھا کہ اقتدارمیں آنے کے بعد مہنگائی،بے روزگاری اورغربت کوختم کردیں گے مگرالیکشن کے بعدپتہ چلاکہ حکومت نے تونظرکاچشمہ تبدیل کرکے کالاچشمہ لگالیاہے جس میں اب انہیں صاف صاف نظرآنابندہوگیاہے اورکالے چشمے میں عوام کے مسائل نظرنہیں آتے اوروہ اپنی اس کالی عینک سے صرف لائن میں لگی غلام عوام کوسڑک پرکھڑے استقبال کرتے نظرآناپسندکرتے ہیں ۔کچھ وقت تک حکومت پرائیویٹ سکولز کے خلاف کریک ڈاؤن شروع کیاکہ پرائیویٹ سکولزبہت زیادہ فیسیں لیتے ہیں جوکئی سفیدپوش لوگوں کی جیب پرڈاکہ ہے اپنے قارائین کوبتاتاچلوں کہ راقم نے کچھ پرائیویٹ سکولز کاوزٹ کیاجس میں پتہ چلاکہ اس میں کئی ایسے اساتذہ ہیں جو سرکاری سکولز کے ٹیچرزہیں یاوہی ٹیچرز نے ہی پرائیویٹ سکولز بنائے ہوئے ہیں میں یہ بات سوچنے پرمجبورہوگیاکہ کیایہ ٹیچراتنااہل ہے کہ پرائیویٹ وسرکاری سکولز کوٹائم دیتاہے کچھ ٹیچرزکاتواتناتک پتاچلاکہ وہ اپنی کلاس کے بچوں کو اپنے پرائیوٹ سکول میں پڑھنے کوکہتے ہیں اگرمیں اپنی ہی بات کروں توجب ہم میٹرک میں تھے تواکیڈمی میں پڑھتے تھے جس میں تمام کے تمام ٹیچرز گورنمنٹ ہائی سکول کے تھے اب یہ بات سمجھ آتی ہے اگریہی ٹیچرسکول میں ہی ایمانداری سے پڑھائیں تو ٹیوشن اکیڈمی کی ضرورت ہی نہ پڑے مگرکیاکریں سیاست کی طرح سکول بھی بزنس بن چکے ہیں۔اس وقت ملک کے 80%لوگ پینے کے صاف پانی سے محروم ہیں کروڑوں افرادبے روزگاراورعلاج کیلئے سہولت نہیں آج اس ترقی یافتہ دورمیں بھی لوگ جانوں کے ساتھ پانی پینے پرمجبورہیں اور55%لوگ غربت کی لکیرسے نیچے زندگی گزاررہے ہیں اوراوپرسے اس مہنگائی نے عوم سے جینے کاحق بھی چھین لیاروز اخبارایسے سرخیوں سے بھرے پڑے ہوتے ہیں فلاں گھرمیں اتنے لوگوں نے غربت سے تنگ آکرموت کوگلے سے لگالیااس مہنگائی کے سونامی نے عوام کی امیدوں کوبہاکرلے گیاہے جوتبدیلی کے نعرے لگاتے تھے آج وہ لوگوں کے بیچ بیٹھنے سے ڈرتے ہیں اگرکوئی ان کے ساتھ آکربیٹھ بھی جائے توڈھیٹ پن کامظاہرہ کرتے ہیں کہ سب ن لیگ اورپی پی کاکیادھراہے ۔ پاکستان اورآئی ایم ایف جائزہ مشن کے درمیان اس بات پر اتفاق ہوگیا ہے کہ ایف بی آر کے سالانہ ٹیکس ہدف میں 233ارب روپے کی کمی کردی گئی ہے یادرہے ٹیکس کمی کی درخواست اس لیے کی گئی کہ ملک کی 50فیصدآمدنی ،درآمدات کے ذریعے ہوتی ہے جبکہ دیگرٹیکسزجیساکہ انکم ٹیکس،جی ٹی ایس،جوودہولڈنگ ٹیکس کی صورت میں درآمدات کے ذیل میں ہوتاہے بزنس مینوں سے ٹیکس وصول کرکے حکومت نے ملک کیلئے اچھی شروعات کی ہے اس کے ساتھ سال 2019میں ٹریفک قوانین کی خلاف ورزی کرنے والوں سے بھی کروڑوں روپے وصول کیے جس وجہ سے لوگ قانون کی پاسداری کی طرف آرہے ہیں ٹریفک قوانین کیلئے ٹریفک پولیس کے ساتھ ساتھ عوام کوبھی اپنے فرائض انجام دینے ہونگے اس کے علاوہ ماحول کوآلودگی سے بچانے اورسموگ سے صاف کرنے کیلئے کروڑوں درخت لگائے ان سب خوبیوں کے باوجود میں آخرمیں وزیراعظم پاکستان عمران خان سے اتناعرض کرناچاہوں گاکہ آئے روز آپکی مدینہ ریاست پربننے والے نئے پاکستان میں آئے روز وزراء کی عیاشیوں کی ویڈیوز،آڈیوز اوربے ہودہ تصاویراورسکینڈلزسامنے آرہے ہیں کیا22سالہ جدوجہداورقربانیوں کامنطقی مقصدفقت یہی عیش وعشرت تھا؟اب دیکھنایہ ہے کہ عمران خان نے الیکشن سے پہلے جوبھڑکیں ماری وہ پوری کرپاتے ہیں یاصرف عوام کواذیت دے کے رخصت ہوجاتے ہیں ۔ 	Politics Articles	غضب کیا جو تیرے وعدے پہ اعتبار کیا